<sid n="842"/><note n="s30.1"/>
<p/>如是我聞：
<p/>一時，佛住崩伽闍<note n="s30.2"/>崩伽耆林中。
<p/>爾時，世尊為諸比丘說戒相應法<note n="s30.3"/>，讚歎制戒法。
<p/>爾時，尊者迦葉氏<note n="s30.4"/>於崩伽聚落住，聞世尊說戒相應法，讚歎是戒，極心不忍不喜，言：「此沙門極讚歎是戒，極制是戒<note n="s30.5"/>。」
<p/>爾時，世尊於崩伽聚落隨所樂住已，向舍衛國去，次第遊行，至舍衛國祇樹給孤獨園。
<p/>時，尊者迦葉氏，世尊去後不久，心卽生悔：我今失利，得大不利，於世尊所說戒相應法，讚歎制戒時，於世尊所，心不忍不喜，心不歡喜，而作是言：「沙門極制是戒，極讚歎是戒。」
<p/>時，尊者迦葉氏夜過晨朝，著衣持鉢，入崩伽聚落乞食。食已，還精舍，付囑臥具<note n="s30.6"/>，自持衣鉢，向舍衛城次第遊行，至舍衛國，擧衣鉢，洗足已，詣世尊，稽首禮足，白佛言：「悔過！世尊！悔過！善逝！我愚我癡，不善不辨<note n="s30.7"/>。我聞世尊為諸比丘說戒相應法，讚歎制戒時，於世尊所，不忍不喜，心不欣樂，而作是言：『是沙門極制是戒，讚歎是戒。」
<p/>佛告迦葉氏：「汝何時於我所，心不忍不喜，不生欣樂，而作是言：『此沙門極制是戒，讚歎是戒。』？」
<p/>迦葉氏白佛言：「時，世尊於崩伽闍聚落崩伽耆林中，為諸比丘說戒相應法，讚歎是戒。我爾時於世尊所，心得不忍、不歡喜，心不欣樂，而作是言：『是沙門極制是戒，讚歎是戒。』世尊！我今日自知罪悔，自見罪悔，唯願世尊受我悔過，哀愍故！」
<p/>佛告迦葉氏：「汝自知悔、愚癡、不善不 *辨，聞我為諸比丘說戒相應法，讚歎制戒，而於我所，不忍不喜，心不欣樂，而作是言：『是沙門極制是戒，極歎是戒。』汝今迦葉自知悔、自見悔已，於未來世，律儀戒生<note n="s30.8"/>，我<note n="s30.9"/>今受<note n="s30.10"/>汝<note n="s30.11"/>，哀愍故。迦葉氏！如是悔者，善法增長，終不退減。所以者何？若有自知罪、自見罪而悔過者，於未來世，律儀戒生，善法增長，不退減故。
<p/>「正<note n="s30.12"/>使迦葉為上座者，不欲學戒、不重於戒、不歎制戒，如是比丘我不讚歎。所以者何？若大師所讚歎者，餘人則復與相習近，恭敬親重；若餘人與相習近親重者，則與同見，同彼所作；同彼所作者，長夜當得不饒益苦。是故我於彼長老初不讚歎，以其初始不樂學戒故。如長老，中年、少年亦如是。
<p/>「若是上座長老初始重於戒學，讚歎制戒，如是長老我所讚歎，以其初始樂學戒<note n="s30.13"/>故。大師所讚歎者，餘人亦當與相習近親重，同其所見；同其所見故，於未來世，彼當長夜以義饒益。是故於彼長老比丘常當讚歎，以初始樂學戒故。中年、少年亦復如是。」
<p/>佛說此經已，諸比丘聞佛所說，歡喜奉行！
<sid n="843"/><note n="s30.14"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「若諸上座長老比丘初始不樂學戒、不重於戒，見餘比丘初樂學戒、重於戒、讚歎制戒者，彼亦不隨時讚歎，我<note n="s30.15"/>於此等比丘所亦不讚歎，以其初始不樂學戒故。所以者何？若大師讚歎彼者，餘人當復習近親重，同其所見；以同其所見故，長夜當受不饒益苦。是故我於彼長老。……中年、少年亦復如是，樂學<note n="s30.16"/>戒者，如前說。」
<p/>佛說此經已，諸比丘聞佛所說，歡喜奉行！
<sid n="844"/><note n="s30.17"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「有三學<note n="s30.18"/>。何等為三？謂增上戒學、增上意學、增上慧學。何等為增上戒學？若比丘住於戒波羅提木叉，具足威儀行處，見微細罪則生怖畏，受持學戒，是名增上戒學。何等為增上意學？若比丘離諸惡不善法，有覺有觀，離生喜樂，初禪具足住，……乃至第四禪具足住，是名增上意學。何等為增上慧學？若比丘此苦聖諦如實知，此苦集聖諦、此苦滅聖諦、此苦滅道跡聖諦如實知，是名增上慧學。」
<p/>佛說此經已，諸比丘聞佛所說，歡喜奉行！
<p/>三學餘經，如前念處說。
<p/>如禪，如是無量、無色。如四聖諦，如是四念處、四正斷、四如意足、五根、五力、七覺分、八聖道、四道、四法句、止觀修習，亦如是說。
<sid n="845"/><note n="s30.19"/>
<p/>如是我聞：
<p/>一時，佛住毘舍離<note n="s30.20"/>國獼猴池側重閣講堂。
<p/>時，有善調象師離車<note n="s30.21"/>，名曰難陀，來詣佛所，稽首佛足，退坐一面。
<p/>爾時，世尊告離車難陀言：「若聖弟子成就四不壞淨<note n="s30.22"/>者，欲求壽命，卽得壽命；求好色、力、樂、辯、自在卽得。何等為四？謂佛不壞淨成就，法、僧不壞淨，聖戒成就。我見是聖弟子於此命終，生於天上，於天上得十種法。何等為十？得天壽、天色、天名稱、天樂、天自在，天色、聲、香、味、觸。若聖弟子於天上命終，來生人中者，我見彼十事具足。何等為十？人間壽命、人好色、名稱、樂、自在、色、聲、香、味、觸。我說彼多聞聖弟子不由他信、不由他欲、不從他聞、不取他意、不因他思，我說彼有如實正慧知見。」
<p/>爾時，難陀有從者，白難陀言：「浴時已到，今可去矣！」
<p/>難陀答言：「我今不須人間澡浴，我今於此勝妙法以自沐浴，所謂於世尊所得清淨信樂。」
<p/>爾時，離車調象師難陀聞佛所說，歡喜隨喜，從座起，作禮而去。
<sid n="846"/><note n="s30.23"/>
<p/>如是我聞：
<p/>一時，佛住毘舍離國獼猴池側重閣講堂。
<p/>爾時，世尊告諸比丘：「若聖弟子成就四不壞淨者，不於人中貧活而活，不寒乞，自然富足。何等為四？謂於佛不壞淨成就，法、僧、聖戒不壞淨成就。是故，比丘！當如是學：我當成就於佛不壞淨，法、僧不壞淨，聖戒成就。」
<p/>佛說此經已，諸比丘聞佛所說，歡喜奉行！
<sid n="847"/><note n="s30.24"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「轉輪王七寶具足，成就人中四種神力，王四天下<note n="s30.25"/>，身壞命終，生於天上。雖復轉輪聖王七寶具足，成就人間神力，王四天下，身壞命終，得生天上，然猶未斷地獄、畜生、餓鬼惡趣之苦。所以者何？以轉輪王不得於佛不壞淨，法、僧不壞淨，聖戒不成就故。
<p/>「多聞聖弟子持糞掃衣，家家乞食，草蓐臥具；而彼多聞聖弟子解脫地獄、畜生、餓鬼惡趣之苦。所以者何？以彼多聞聖弟子於佛不壞淨，法、僧不壞淨，聖戒成就。是故，諸比丘！當作是學：於佛不壞淨，法、僧不壞淨，聖戒成就。」
<p/>佛說此經已，諸比丘聞佛所說，歡喜奉行！
<sid n="848"/><note n="s30.26"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「汝等當起<note n="s30.27"/>哀愍心、慈悲心。若有人於汝等所說樂聞樂受者，汝當為說四不壞淨，令入令住。何等為四？於佛不壞淨、於法不壞淨、於僧不壞淨、於聖<note n="s30.28"/>戒成就。所以者何？若四大──地、水、火、風有變易增損，此四不壞淨未嘗增損變異。彼無增損變異者，謂多聞聖弟子於佛不壞淨成就，若墮地獄、畜生、餓鬼者，無有是處！是故，諸比丘！當作是學：我當成就於佛不壞淨，法、僧不壞淨，聖戒成就，亦當建立餘人，令成就。」
<p/>佛說此經已，諸比丘聞佛所說，歡喜奉行！
<sid n="849"/><note n="s30.29"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「若信人者，生五種過患，彼人或時犯戒違律，為眾所棄。恭敬其人者，當作是念：此是我師，我所敬重<note n="s30.30"/>，眾僧棄薄，我今何緣入彼塔寺？不入塔寺已，不敬眾僧；不敬僧已，不得聞法；不聞法已，退失善法，不得久住於正法中，是名信敬人生初過患。
<p/>「復次，敬信人者，所敬之人犯戒違律，眾僧為作不見擧。敬信彼人者，當作是念：此是我師，我所敬重，而今眾僧作不見擧，我今何緣復入塔寺？不入塔寺已，不敬眾僧；不敬眾僧已，不得聞法；不聞法已，退失善法，不得久住於正法中，是名敬信人故生第二過患。
<p/>「復次，彼人若持衣鉢，餘方遊行。敬彼人者，而作是念：我所敬人著衣持鉢，人間<note n="s30.31"/>遊行，我今何緣入彼塔寺？不入塔寺已，不得恭敬眾僧；不敬眾僧已，不得聞法；不聞法已，退失善法，不得久住於正法中，是名敬信人故生第三過患。
<p/>「復次，彼所信敬人捨戒還俗。敬信彼人者，而作是念：彼是我師，我所敬重，捨戒還俗，我今不應入彼塔寺。不入寺已，不敬眾僧；不敬僧已，不得聞法；不聞法已，退失善法，不得久住於正法中，是名敬信人故生第四過患。
<p/>「復次，彼所信敬人身壞命終。敬信彼人者，而作是念：彼是我師，我所敬重，今已命終，我今何緣入彼塔寺？不入寺故，不得敬僧；不敬僧已，不得聞法；不聞法故，退失善法，不得久住於正法中，是名敬信人故生第五過患。
<p/>「是故，諸比丘！當如是學：我當成就於佛不壞淨，於法、僧不壞淨，聖戒成就。」
<p/>佛說此經已，諸比丘聞佛所說，歡喜奉行！
<sid n="850"/><note n="s30.32"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「有四種食，長養眾生，四大增長攝受。何等為四？謂摶<note n="s30.33"/>食、觸食、意思食、識食。如是，福德潤澤，為安<note n="s30.34"/>樂食。何等為四？謂於佛不壞淨，於法、僧不壞淨，聖戒成就。是故，諸比丘！當作是學：我當成就於佛不壞淨，於法、僧不壞淨，聖戒成就。」
<p/>佛說此經已，諸比丘聞佛所說，歡喜奉行！
<sid n="851"/><note n="s30.35"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘，如上說，差別者：「於佛不壞淨成就者，為聞法、眾僧所念、聖戒成就。」
<p/>佛說此經已，諸比丘聞佛所說，歡喜奉行！
<sid n="852"/><note n="s30.36"/>
<p/>次經亦如上說，差別者：「若於佛不壞淨成就者，法、僧……慳垢纏眾生離慳垢心，在家而住解脫，心施，常行樂施，常樂於捨，行平等施，聖戒成就。」
<p/>佛說此經已，諸比丘聞佛所說，歡喜奉行！
<sid n="853"/><note n="s30.37"/>
<p/>次經亦如上說，差別者：「如是聖弟子四種福德潤澤，善法潤澤，攝受稱量功德，不可稱量爾所果福、爾所果、爾所福果集，然彼得眾多福利，是大功德聚數。譬如五河合流，謂恒河、耶菩那、薩羅由、伊羅跋提、摩醯<note n="s30.38"/>，於彼諸水無能度量百瓶、千瓶、百千萬瓶者，然彼水多，是大水聚數。如是聖弟子成就四功德潤澤者，無能度量其福多少，然彼多福，是大功德聚數。是故，諸比丘！當作是學：我當成就於佛不壞淨，於法、僧不壞淨，聖戒成就。」
<p/>爾時，世尊;卽說偈言：
<p/>「眾吉之巨海，自淨能淨彼，
<p/>汪洋而平流，實諸百川長。
<p/>一切諸江河，群生之所依，
<p/>悉歸於大海；此身亦復然，
<p/>施戒修功德，百福流所歸。」
<sid n="854"/><note n="s30.39"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「婆羅門者，說虛偽道，愚癡惡邪，不正趣向，非智等覺向於涅槃。彼作如是化諸弟子：於十五日，以胡麻屑、菴羅摩羅屑沐浴身體，著新劫貝，頭垂長縷，牛屎塗地而臥於上，言：『善男子！晨朝早起，脫衣擧著一處，躶其形體，向東方馳走，正使道路逢兇象、惡馬、狂牛、猘狗、棘刺、叢林、坑澗、深水，直前莫避，遇害死者，必生梵天。』是名外道愚癡邪見，非智等覺向於涅槃。我為弟子說平正<note n="s30.40"/>路，非愚癡，向智慧等覺，向於涅槃，謂八聖道──正見……乃至正定。」
<p/>佛說此經已，諸比丘聞佛所說，歡喜奉行！
<sid n="855"/><note n="s30.41"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告尊者舍利弗：「所謂流<note n="s30.42"/>者，何等為流？」
<p/>舍利弗白佛言：「世尊所說流者，謂八聖道。」
<p/>復問舍利弗：「謂入流分<note n="s30.43"/>，何等為入流分？」
<p/>舍利弗白佛言：「世尊！有四種入流分。何等為四？謂親近善男子、聽正法、內正思惟、法次法向<note n="s30.44"/>。」
<p/>復問舍利弗：「入流者<note n="s30.45"/>成就幾法？」
<p/>舍利弗白佛言：「有四分成就入流者。何等為四？謂於佛不壞淨、於法不壞淨、於僧不壞淨、聖戒成就。」
<p/>佛告舍利弗：「如汝所說，流者，謂八聖道。入流分者有四種，謂親近善男子<note n="s30.46"/>、聽正法、內正思惟、法次法向。入流者成就四法，謂於佛不壞淨、於法不壞淨、於僧不壞淨、聖戒成就。」
<p/>佛說此經已，尊者舍利弗聞佛所說，歡喜奉行！
<sid n="856"/><note n="s30.47"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，尊者舍利弗詣尊者阿難所，問訊慰勞已，退住一面。尊者舍利弗語尊者阿難：「欲有所問，寧有閑暇為記說不？」
<p/>尊者阿難語舍利弗：「隨意所問，知者當答。」
<p/>舍利弗問尊者阿難：「為斷幾法，如來、應、等正覺所<note n="s30.48"/>知所見，記說彼人得須陀洹，不墮惡趣法，決定向正覺，七有天人往生，究竟苦邊？」
<p/>尊者阿難語尊者舍利弗：「斷四法、成就四法，如來、應、等正覺記說彼人得須陀洹，不墮惡趣法，決定向三菩提，七有天人往生，究竟苦邊。何等為四？謂聖弟子於佛不信住，則已斷已知，成就於佛不壞淨；於法<note n="s30.49"/>、僧不信惡戒，彼則已斷已知，成就法、僧不壞淨及聖戒成就。如是四法斷、四法成就，如來、應、等正覺所知所見，記說彼人得須陀洹，不墮惡趣法，決定正<note n="s30.50"/>向三菩提，七有天人往生，究竟苦邊。」
<p/>尊者阿難語<note n="s30.51"/>尊者舍利弗：「如是！如是！四法斷、四法成就，如來、應、等正覺所知所見，記說彼人得須陀洹，決定正<note n="s30.52"/>向三菩提，七有天人往生，究竟苦邊。」
<p/>時，二正士共論議已，展轉隨喜，從座起去。
<sid n="857"/><note n="s30.53"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「若比丘於五恐怖怨對休息，三事決定，不生疑惑，如實知見賢聖正道，彼聖弟子能自記說：『地獄、畜生、餓鬼惡趣已盡，得須陀洹，不墮惡趣法，決定正向三菩提，七有天人往生，究竟苦邊。』
<p/>「何等為五恐怖怨對休息？若殺生因緣罪怨對恐怖生；若離殺生者，彼殺生罪怨對因緣生恐怖休息。若偷盜、邪婬、妄語、飲酒罪怨對因緣生恐怖；彼若離偷盜、邪婬、妄語、飲酒罪怨對者，因緣恐怖休息，是名罪怨對因緣生五恐怖休息。
<p/>「何等為三事決定，不生疑惑？謂於佛決定離於疑惑，於法、僧決定離疑惑，是名三法決定離疑惑。
<p/>「何等名為聖道如實知見？謂此苦聖諦如實知，此苦集聖諦、此苦滅聖諦、此苦滅道跡聖諦如實知，是名聖道如實知見。
<p/>「若於此五恐怖罪怨對休息、於三法決定離疑惑、於聖道<note n="s30.54"/>如實知見，是聖弟子能自記說：『我地獄盡，畜生、餓鬼惡趣盡，得須陀洹，不墮惡趣法，決定正趣三菩提，七有天人往生，究竟苦邊。』」
<p/>佛說此經已，諸比丘聞佛所說，歡喜奉行！
<sid n="858"/><note n="s30.55"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘，如上說，差別者：「何等為聖道如實知見？謂八聖道──正見……乃至正定。」
<p/>次經亦如是說，差別者：「何等為聖道如實知見？謂十二支<note n="s30.56"/>緣起如實知見。如所說：是事有故是事有，是事起故是事起。如緣無明行，緣行識，緣識名色，緣名色六入處，緣六入處觸，緣觸受，緣受愛，緣愛取，緣取有，緣有生，緣生老、病、死、憂、悲、苦惱<note n="s30.57"/>，是名聖弟子如實知見。」
<p/>佛說此經已，諸比丘聞佛所說，歡喜奉行！
<sid n="859"/><note n="s30.58"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「有四種<note n="s30.59"/>諸天天道<note n="s30.60"/>，未淨眾生令淨，已淨者重令淨。何等為四？謂聖弟子於佛不壞淨，於法、僧不壞淨，聖戒成就，是名四種諸天天道，未淨眾生令淨，已淨者重令淨。」
<p/>佛說此經已，諸比丘聞佛所說，歡喜奉行！
<sid n="860"/><note n="s30.61"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「有四種諸天天道。何等為四？謂聖弟子念如來事，如是：如來、應、等正覺、明行足、善逝、世間解、無上士、調御丈夫、天人師、佛、世尊。於此如來事生隨喜心；隨喜已，心歡悅；心歡悅已，身猗<note n="s30.62"/>息；身 *猗息已，覺受樂；覺受樂已，三昧定；三昧定已，聖弟子作如是學：何等為諸天天道？復作是念：我聞無恚為上諸天天道。作是念：我從今日，於世間若怖若安，不起瞋恚，我但當自受純一滿淨諸天天道。是名第一諸天天道，未淨眾生令淨，已淨者重令淨。
<p/>「復次，比丘！聖弟子念於法事，謂如來說正法、律，現法離諸熾然，不待時節，通達涅槃，卽身觀察，緣自覺知。如是知法事已，心生隨喜；隨喜已，身猗息；身猗息已，覺受樂；覺受樂已，三昧定；三昧定已，聖弟子作如是學：何等為諸天天道？復作是念：我聞無恚為上諸天天道，我從今日，於此世間若怖若安，不起瞋恚，我當受持純一滿淨諸天天道。是名第二諸天天道。
<p/>「復次，比丘！若於僧事起於正念，謂世尊弟子僧正直等向，所應恭敬、尊重、供養，無上福田。彼如是於諸僧事正憶念已，心生隨喜；心隨喜已，得歡悅；歡悅已，身猗息；身猗息已，覺受樂；覺受樂已，三昧定；三昧定已，彼聖弟子作如是學：何等為<note n="s30.63"/>諸天天道？復作是念：我聞諸天無恚為上諸天天道，我從今日，於諸世間若怖若安，不起瞋恚，我但當受持純一滿淨諸天天道。是名第三諸天天道。
<p/>「復次，比丘！謂聖弟子自念所有戒事，隨憶念言：我於此不缺戒、不污<note n="s30.64"/>戒、不雜戒、明智所歎戒、智者不厭戒。於如是等戒事正憶念已，心生隨喜；隨喜已，歡悅；歡悅已，身猗息；身猗息已<note n="s30.65"/>，覺受樂；覺受樂已，三昧定；三昧定已，聖弟子作是念：何等為諸天天道？復作是念：我聞諸天無恚為上諸天天道<note n="s30.66"/>，我從今日，於諸世間若怖若安，不起瞋恚，我當受持純一滿淨諸天天道。是名第四諸天天道，未淨眾生令淨，已淨者重令淨。」
<p/>佛說此經已，諸比丘聞佛所說，歡喜奉行！
<sid n="861"/><note n="s30.67"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「有四種諸天天道，未淨眾生令淨，已淨者增其淨。何等為四？謂聖弟子念如來事，如是：如來、應、等正覺、明行足、善逝、世間解、無上士、調御丈夫、天人師、佛、世尊。彼如是念如來事已，則斷惡貪，及斷心惡不善過。念如來故，心生隨喜；心隨喜已，則歡悅；歡悅已，身猗息；身猗息已，覺受樂；覺受樂已，三昧定；三昧定已，聖弟子作如是學：何等為諸天天道？復作是念：我聞無恚為上諸天天道，我從今日，於諸世間若怖若安，不起瞋恚，但當受持純一滿淨諸天天道。如是法、僧、聖戒成就亦如是說。」
<p/>佛說此經已，諸比丘聞佛所說，歡喜奉行！
<sid n="862"/><note n="s30.68"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「有四種諸天天道，未淨眾生令淨，已淨者增其淨。何等為四？謂聖弟子念如來事，如是：如來、應、等正覺、明行足、善逝、世間解、無上士、調御丈夫、天人師、佛、世尊。彼聖弟子念如來事已，心不<note n="s30.69"/>貪欲纏、瞋恚、愚癡纏<note n="s30.70"/>，其心正直。念如來事，是聖弟子得法流水、得義流水、得念如來饒益隨喜；隨喜已，生歡悅；歡悅已，身猗息；身猗息已，覺受樂；覺受樂已，三昧定；三昧定已，是聖弟子作如是學：何等為諸天天道？復作是念：我聞無恚為上諸天天道，我從今日，於諸世間不起瞋恚，純一滿淨諸天天道。如是法、僧、聖戒成就亦如是說。」
<p/>佛說此經已，諸比丘聞佛所說，歡喜奉行！
<sid n="863"/><note n="s30.71"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「我今當說法鏡<note n="s30.72"/>經，諦聽！善思！當為汝說。何等為法鏡經？謂聖弟子於佛不壞淨，於法、僧不壞淨，聖戒成就，是名法鏡經。」
<p/>佛說此經已，諸比丘聞佛所說，歡喜奉行！
<sid n="864"/><note n="s30.73"/>
<p/>如是我聞：
<p/>一時，佛住舍衛國祇樹給孤獨園。
<p/>時，有眾多比丘著衣持鉢，入舍衛城乞食。乞食時，聞難屠<note n="s30.74"/>比丘命終、難陀<note n="s30.75"/>比丘尼命終、善生優婆塞命終、善生優婆夷命終。乞食已，還精舍，擧衣鉢，洗足已，詣佛所，稽首禮足，退坐一面，白佛言：「世尊！我今晨朝入舍衛城乞食，聞難屠比丘、難陀比丘尼、善生優婆塞、善生優婆夷命終。世尊！彼四人命終，應生何處？」
<p/>佛告諸比丘：「彼難屠比丘、難陀比丘尼諸漏已盡，無漏心解脫、慧解脫，現法自知作證：我生已盡，梵行已立，所作已作，自知不受後有。善生優婆塞、善生優婆夷五下分結盡，得阿那含，生於天上而般涅槃，不復還生此世。」
<p/>爾時，世尊告諸比丘：「我今當為汝說法鏡經，於佛不壞淨，……乃至聖戒成就，是名法鏡經。」
<p/>佛說此經已，諸比丘聞佛所說，歡喜奉行！
<sid n="865"/><note n="s30.76"/>
<p/>如是我聞：
<p/>一時，佛住舍衛國祇樹給孤獨園，如上<note n="s30.77"/>廣說，差別者：「有異比丘、異比丘尼、異優婆塞、異優婆夷命終，亦如上說。」
<sid n="866"/><note n="s30.78"/>
<p/>如是我聞：
<p/>一時，佛住那梨迦<note n="s30.79"/>聚落繁耆迦精舍<note n="s30.80"/>。爾<note n="s30.81"/>時，那梨迦聚落多人命終。
<p/>時，有眾多比丘著衣持鉢，入那梨迦聚落乞食，聞那梨迦聚落罽迦舍<note n="s30.82"/>優婆塞命終，尼迦吒<note n="s30.83"/>、佉楞迦羅、迦多梨沙婆、闍露、優婆闍露、梨色吒、阿梨色吒、跋陀羅、須跋陀羅、耶舍耶輸陀、耶舍;欝多羅悉皆命終。聞已，還精舍，擧衣鉢，洗足已，詣佛所，稽首佛足，退坐一面，白佛言：「世尊！我等眾多比丘晨朝入那梨迦聚落乞食，聞罽迦舍優婆塞等命終。世尊！彼等命終，當生何處？」
<p/>佛告諸比丘：「彼罽迦舍等已斷五下分結，得阿那含，於天上般涅槃，不復還生此世。」
<p/>諸比丘白佛：「世尊！復有過二百五十優婆塞命終，復有五百優婆塞於此那梨迦聚落命終，皆五下分結盡，得阿那含，於彼天上般涅槃，不復還生此世？復有過二百五十優婆塞命終，皆三結盡，貪、恚、癡薄，得斯陀含，當受一生，究竟苦邊？此那梨迦聚落復有五百優婆塞於此那梨迦聚落命終，三結盡，得斯陀洹，不墮惡趣法，決定正向三菩提，七有天人往生，究竟苦邊？」
<p/>佛告諸比丘：「汝等隨彼命終、彼命終而問者，徒勞耳！非是如來所樂答者。夫生者有死，何足為奇？如來出世及不出世，法性常住。彼如來自知成等正覺，顯現演說，分別開示。所謂是事有故是事有，是事起故是事起，緣無明有行，……乃至緣生有老、病、死、憂、悲、惱苦，如是苦陰集；無明滅則行滅，……乃至生滅則老、病、死、憂、悲、惱苦滅，如是苦陰滅。今當為汝說法鏡經，諦聽<note n="s30.84"/>！善思！當為汝說。何等為法鏡經？謂聖弟子於佛不壞淨，於法、僧不壞淨，聖戒成就。」
<p/>佛說此經已，諸比丘聞佛所說，歡喜奉行！
<sid n="867"/><note n="s30.85"/>
<p/>如是我聞：
<p/>一時，佛住舍衛國祇樹給孤獨園。
<p/>時，有難提<note n="s30.86"/>優婆塞來詣佛所，稽首佛足，退坐一面，白佛言：「世尊！若聖弟子於此五根<note n="s30.87"/>一切時不成就者，為放逸？為不放逸？」
<p/>佛告難提：「若於此五根一切時不成就者，我說此等為凡夫數。若聖弟子不成就者，為放逸，非<note n="s30.88"/>不放逸。難提！若聖弟子於佛不壞淨成就，而不上求，不於空閑林中，若露地坐，晝夜禪思，精勤修習，勝妙出離，饒益隨喜；彼不隨喜已，歡喜不生；歡喜不生已，身不猗息；身不猗息已，苦覺則生；苦覺生已，心不得定；心不得定者，是聖弟子名為放逸。於法、僧不壞淨，聖戒成就亦如是說。如是，難提！若聖弟子成就於佛不壞淨，其心不起知足想；於空閑林中，樹下露地，晝夜禪思，精勤方便，能起勝妙出離隨喜；隨喜已，生歡喜；生歡喜已，身猗息；身猗息已，覺受樂；覺受樂已，心則定。若聖弟子心定者，名不放逸。法、僧不壞淨，聖戒成就亦如是說。」
<p/>佛說此經已，難提優婆塞聞佛所說，歡喜隨喜，從座起，禮佛足而去。
<sid n="868"/><note n="s30.89"/>
<p/>如是我聞：
<p/>一時，佛住舍衛國祇樹給孤獨園。
<p/>時，有釋氏難提<note n="s30.90"/>來詣佛所，稽首佛足，退坐一面，白佛言：「世尊！若聖弟子於四不壞淨一切時不<note n="s30.91"/>成就者，是聖弟子為是放逸？為不放逸？」
<p/>佛告釋氏難提：「若於四不壞淨一切時不成就者，我說是等為外凡夫數。釋氏難提！若聖弟子放逸、不放逸，今當說，廣說如上。」
<p/>佛說此經已，釋氏難提聞佛所說，歡喜隨喜，從座起，作禮而去。
<sid n="869"/><note n="s30.92"/>
<p/>如是我聞：
<p/>一時，佛住舍衛國祇樹給孤獨園。前三月夏安居竟，有眾多比丘集於食堂，為佛縫衣。如來不久作衣竟，當著衣持鉢出精舍，人間遊行。
<p/>時，釋氏難提聞眾多比丘集於食堂，為佛縫衣，如來不久作衣竟，著衣持鉢，人間遊行。釋氏難提聞已，來詣佛所，稽首禮足，退坐一面，白佛言：「世尊！我今四體支解，四方易韻，先所聞法，今悉迷忘，聞眾多比丘集於食堂，為世尊縫衣言：『如來不久作衣竟，著衣持鉢，人間遊行。』是故我今心生大苦，何時當復得見世尊及
<p/>所<note n="s30.93"/>知識比丘？」
<p/>佛告釋氏難提：「汝見佛、若不見佛，若見知識比丘、若不見，汝當隨時修習五種歡喜之處<note n="s30.94"/>。何等為五？汝當隨時念如來事：如來、應、等正覺、明行足、善逝、世間解、無上士、調御丈夫、天人師、佛、世尊，法事、僧事、自持戒事、自行世事<note n="s30.95"/>。隨時憶念：我得己利，我於慳垢眾生所，當多修習離慳垢住，修解脫施、捨施、常熾然<note n="s30.96"/>施、樂於捨，平等惠施，常懷施心。如是，釋氏難提！此五支定若住、若行、若坐、若臥，乃至妻子俱，常當繫心此三昧念。」
<p/>佛說此經已，釋氏難提聞佛所說，歡喜隨喜，作禮而去。
<sid n="870"/><note n="s30.97"/>
<p/>如是我聞：
<p/>一時，佛住舍衛國祇樹給孤獨園，前三月夏安居。
<p/>時，有釋氏難提聞佛於舍衛國祇樹給孤獨園，前三月結夏安居。聞已，作是念：我當往彼，幷復於彼造作供養眾事，供給如來及比丘僧。卽到彼，三月竟，時，眾多比丘集於食堂，為世尊縫衣，而作是言：「如來不久作衣竟，著衣持鉢，人間遊行。」
<p/>時，釋氏難提聞眾多比丘集於食堂，言：「如來不久作衣竟，著衣持鉢，人間遊行。」聞已，來詣佛所，稽首禮足，退住一面，白佛言：「世尊！我今四體支解，四方易韻，先所受法，今悉迷忘。我聞世尊人間遊行，我何時當復更見世尊及諸知識比丘？」
<p/>佛告釋氏難提：「若見如來、若不見，若<note n="s30.98"/>見知識比丘、若不見，汝當隨時修於六念。何等為六？當念如來、法、僧事、自所持戒、自所行施，及念諸天。」
<p/>佛說此經已，釋氏難提聞佛所說，歡喜隨喜，作禮而去。
<sid n="871"/><note n="s30.99"/>
<p/>如是我聞：
<p/>一時，佛住舍衛國祇樹給孤獨園，前三月結夏安居。如前說，差別者：時，有長者名<note n="s30.100"/>梨師達多<note n="s30.101"/>及富蘭那<note n="s30.102"/>兄弟二人，聞眾多比丘集於食堂，為世尊縫衣，如上難提修多羅廣說。
<p/>佛說此經已，梨師達多長者及富蘭那聞佛所說，歡喜隨喜，從座起，作禮而去。
<sid n="872"/><note n="s30.103"/>
<p/>如是我聞：
<p/>一時，佛住舍衛國祇樹給孤獨園。前三月結夏安居竟，眾多比丘集於食堂，為世尊縫衣。
<p/>時，有長者梨師達多及富蘭那兄弟二人，於鹿徑澤中修治田業，聞眾多比丘在於食堂，為世尊縫衣，言：「如來不久作衣竟，著衣持鉢，人間遊行。」聞已，語一士夫言：「汝今當往詣世尊所，瞻視世尊；若必去者，速來語我。」
<p/>時，彼士夫卽受教勒，往到一處，見世尊出，卽速來還白梨師達多及富蘭那：「世尊已來，及諸大眾。」
<p/>時，梨師達多及富蘭那往迎世尊。世尊遙見梨師達多及富蘭那隨路而來，卽出路邊，敷尼師壇，正身端坐。
<p/>梨師達多及富蘭那稽首佛足，退坐一面，白佛言：「世尊！我今四體支解，四方易韻，所憶念事，今悉迷忘，何時當復得見世尊及諸知識比丘？世尊今出至拘薩羅<note n="s30.104"/>，從拘薩羅至伽尸<note n="s30.105"/>，從伽尸至摩羅<note n="s30.106"/>，從摩羅至摩竭陀<note n="s30.107"/>，從摩竭陀至殃伽<note n="s30.108"/>，從殃伽至修摩<note n="s30.109"/>，從修摩至分陀羅<note n="s30.110"/>，從分陀羅至迦陵伽<note n="s30.111"/>。是故我今極生憂苦，何時當復得見世尊及諸知識比丘？」
<p/>佛告梨師達多及富蘭那：「汝見如來及不見如來，見諸知識比丘及不見，汝且隨時修習六念。何等為六？汝當念如來事，……廣說乃至念天。然其長者！在家憒撓<note n="s30.112"/>，在家染著；出家空閑，難可俗人處於非家，一向鮮潔，純一滿淨，梵行清白。」
<p/>長者白佛：「奇哉！世尊！善說此法：在家憒 *撓，在家染著；出家空閑，難可俗人處於非家，一向鮮潔，純一滿淨，梵行清白。我是波斯匿王大臣，波斯匿王欲入園觀，令我乘於大象，載王第一宮女，一在我前，一在我後，我坐其中。象下坂時，前<note n="s30.113"/>者抱我項<note n="s30.114"/>，後者攀我背；象上坂時，後者抱我頸<note n="s30.115"/>，前者攀我衿。彼諸婇女為娛樂王故，衣繒婇衣，著眾妙香，瓔珞莊嚴。我與同遊，常護三事：一者御象，恐失正道。二自護心，恐生染著。三自護持，恐其顛墜。世尊！我於爾時，於王婇女，無一剎那不正思惟。」
<p/>佛告長者：「善哉！善哉！能善護心。」
<p/>長者白佛：「我在家中所有財物，常與世尊及諸比丘、比丘尼、優婆塞、優婆夷等共受用，不計我所。」
<p/>佛告長者：「善哉！善哉！汝拘薩羅國錢財巨富，無有與汝等者，而能於財，不計我所。」
<p/>爾時！世尊為彼長者種種說法，示教照<note n="s30.116"/>喜，示教照<note n="s30.117"/>喜已，從座而去。雜阿含經卷第三十
<note n="s31.1"/>
<sid n="873"/><note n="s31.2"/>
<p/>如是我聞：
<p/>一時，佛住迦毘羅衛國尼拘律園<note n="s31.3"/>。時，有眾多釋氏來詣佛所，稽首禮足，退坐一面。
<p/>爾時，世尊告諸釋氏：「汝等諸瞿曇<note n="s31.4"/>！於法齋日<note n="s31.5"/>及神足月<note n="s31.6"/>受持齋戒，修功德不？」
<p/>諸釋氏白佛言：「世尊！我等於諸齋日有時得受齋戒，有時不得；於神足月有持齋戒，修諸功德，有時不得。」
<p/>佛告諸釋氏：「瞿曇！汝等不獲善利，汝等是憍<note n="s31.7"/>慢者、煩惱人、憂悲人、惱苦人。何故於諸齋日或得齋戒，或不得？於神足月或得齋戒，作諸功德，或不得？諸瞿曇！譬人求利，日日增長，一日一錢，二日兩錢，三日四錢，四日八錢，五日十六錢，六日三十二錢，如是士夫日常增長，八日、九日乃至一月，錢財轉增廣耶？」
<p/>長者白佛：「如是，世尊！」
<p/>佛告釋氏：「云何，瞿曇！如是士夫錢財轉增，當得自然錢財增廣，復欲令我於十年中一向喜樂心樂，多住禪定，寧得以不<note n="s31.8"/>？」
<p/>釋氏答言：「不也，世尊！」
<p/>佛告釋氏：「若得九年、八年、七年、六年、五年、四年、三年、二年、一年喜樂心樂，多住禪定以不？」
<p/>釋氏答言：「不也，世尊！」
<p/>佛告釋氏：「且置年歲，寧得十月、九月、八月乃至一月喜樂心樂，多住禪定以不？復置一月，寧得十日、九日、八日乃至一日一夜喜樂心樂，禪定多住以不？」
<p/>釋氏答言：「不也，世尊！」
<p/>佛告釋氏：「我今語汝，我聲聞中有直心者，不諂不幻，我於彼人，十年教化，以是因緣，彼人則能百千萬歲一向喜樂心樂，多住禪定，斯有是處！復置十年，若九年、八年乃至一年，十月、九月乃至一月，十日、九日乃至一日一夜，我教化，至其明旦，能令勝進，晨朝教化，乃至日暮，能令勝進。以是因緣，得百千萬歲一向喜樂心樂，多住禪定，成就二果，或斯陀含果、阿那含果，以彼士夫先得須陀洹故。」
<p/>釋氏白佛：「善哉！世尊！我從今日，於諸齋日當修齋戒，乃至八支，於神足月受持齋戒，隨力惠施，修諸功德。」
<p/>佛告釋氏：「善哉！瞿曇！為真實要！」
<p/>佛說此經已，時，諸釋種聞佛所說，歡喜隨喜，作禮而去。
<sid n="874"/><note n="s31.9"/>
<p/>如是我聞：
<p/>一時，佛住迦毘羅衛國尼拘律<note n="s31.10"/>園中。
<p/>時，有眾多釋氏集論議堂，作如是論議。時，有釋氏語釋氏難提：「我有時得詣如來，恭敬供養，有時不得；有時得親近供養知識比丘，有時不得。又復不知有諸智慧優婆塞，有餘智慧優婆塞、智慧優婆夷疾病困苦，復云何教化、教誡<note n="s31.11"/>說法？今當共往詣世尊所，問如此義，如世尊教，當受奉行。」
<p/>爾時，難提與諸釋氏俱詣佛所，稽首禮足，退住一面，白佛言：「世尊！我等諸釋氏集論議堂，作如是論議，有諸釋氏語我言：『難提！我等或時見如來，恭敬供養，或時不見；或時往見諸知識比丘，親近供養，或時不得。如是廣說，……乃至如佛所教 *誡，當受奉行。』我等今日請問世尊，若智慧優婆塞，有餘智慧優婆塞、優婆夷疾病困苦，云何教化、教 *誡說法？」
<p/>佛告難提：「若有智慧優婆塞，當詣餘智慧優婆塞、優婆夷疾病困苦者所，以三種穌息處<note n="s31.12"/>而教授之言：『仁者！汝當成就於佛不壞淨，於法、僧不壞淨。』以是三種 *穌息處而教授已，當復問言：『汝顧戀父母不？』彼若有顧戀父母者，當教令捨，當語彼言：『汝顧戀父母得活者，可顧戀耳，既不由顧戀而得活，用顧戀為？』彼若言不顧戀父母者，當歎<note n="s31.13"/>善隨喜，當復問言：『汝於妻子、奴僕、錢財諸物有顧念不？』若言顧念，當教令捨，如捨顧戀父母法；若言不顧念，歎善隨喜，當復問言：『汝於人間五欲顧念以不？』若言顧念，當為說言：『人間五欲惡露不淨，敗壞臭處，不如天上勝妙五欲。』教令捨離人間五欲，教令志願天上五欲。若復彼言心已遠離人間五欲，先已顧念天勝妙欲，歎善隨喜，復語彼言：『天上妙欲無常、苦、空、變壞之法，諸天上有身勝天五欲。』若言已捨顧念天欲，顧念有身勝欲，歎善隨喜，當復教言：『有身<note n="s31.14"/>之欲，亦復無常、變壞之法，有行滅、涅槃、出離之樂，汝當捨離有身顧念，樂於涅槃寂滅之樂為上、為勝。』彼聖弟子已能捨離有身顧念，樂涅槃者，歎善歡喜。
<p/>「如是，難提！彼聖弟子先後次第教 *誡、教授，令得不起、涅槃，猶如比丘百歲壽命，解脫涅槃。」
<p/>佛說此經已，釋氏難提等聞佛所說，歡喜隨喜，作禮而去。
<sid n="875"/><note n="s31.15"/>
<p/>如是我聞：
<p/>一時，佛住迦毘羅衛國尼拘律園中。
<p/>時，有釋氏名曰菩提<note n="s31.16"/>，來詣佛所，稽首佛足，退坐<note n="s31.17"/>一面，白佛言：「善哉！世尊！我等快得善利，得為世尊親屬。」
<p/>佛告菩提：「莫作是語：『我得善利，得與世尊親屬故然。』菩提！所謂善利者，於佛不壞淨，於法、僧不壞淨，聖戒成就。是故，菩提！當作是學：我當於佛不壞淨，於法、僧不壞淨，聖戒成就。」
<p/>佛說此經已，釋氏菩提聞佛所說，歡喜隨喜，作禮而去。
<sid n="876"/><note n="s31.18"/>
<p/>如是我聞：
<p/>一時，佛住迦毘羅衛國尼拘律園中。
<p/>爾時，世尊告諸比丘：「若聖弟子得於佛不壞淨成就，時，若彼諸天先得於佛不壞淨戒成就因緣往生者，皆大歡喜，歎言：『我以得於佛不壞淨成就因緣故，來生於此善趣天上。彼聖弟子今得於佛不壞淨成就，以是因緣，亦當復來生此善趣天中。』於法、僧不壞淨，聖戒成就亦如是說。」
<p/>佛說此經已，諸比丘聞佛所說，歡喜奉行！
<sid n="877"/><note n="s31.19"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「有四種須陀洹道分──親近善男子、聽正法、內正思惟、法次法向。」
<p/>佛說此經已，諸比丘聞佛所說，歡喜奉行！
<sid n="878"/><note n="s31.20"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「有四須陀洹分。何等為四？謂於佛不壞淨，於法、僧不壞淨，聖戒成就，是名須陀洹分。」
<p/>佛說此經已，諸比丘聞佛所說，歡喜奉行！
<sid n="879"/><note n="s31.21"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「若有成就四法者，當知是須陀洹。何等為四？謂於佛不壞淨，於法、僧不壞淨，聖戒成就，是名四法成就者，當知是須陀洹。」
<p/>佛說此經已，諸比丘聞佛所說，歡喜奉行！
<p/>如不分別說，如是分別，比丘、比丘尼、式叉摩尼<note n="s31.22"/>、沙彌、沙彌尼<note n="s31.23"/>、優婆塞、優婆夷成就四法者，當知是須陀洹，一一經如上說。
<sid n="880"/><note n="s31.24"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「有四沙門<note n="s31.25"/>果。何等為四？謂須陀洹果、斯陀含果、阿那含果、阿羅漢果。」
<p/>佛說此經已，諸比丘聞佛所說，歡喜奉行！
<sid n="881"/><note n="s31.26"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「有四沙門果。何等為四？謂須陀須果、斯陀含果、阿那含果、阿羅漢果。何等為須陀洹果？謂三結<note n="s31.27"/>斷，是名須陀洹果。何等為斯陀含果？謂三結斷，貪、恚<note n="s31.28"/>、癡薄，是名斯陀含果。何等為阿那含果？謂五下分結<note n="s31.29"/>斷，是名阿那含果。何等為阿羅漢果？若彼貪欲永盡，瞋恚永盡，愚癡永盡，一切煩惱永盡，是名阿羅漢果。」
<p/>佛說此經已，諸比丘聞佛所說，歡喜奉行！
<sid n="882"/><note n="s31.30"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「若於彼處，有比丘經行於彼處，四沙門果中得一一果者，彼比丘盡其形壽，常念彼處。」
<p/>佛說此經已，諸比丘聞佛所說，歡喜奉行！
<p/>如經行處，如是住處、坐處、臥處亦如是說。如是比丘，如是比丘尼、式叉摩尼、沙彌、沙彌尼、優婆塞、優婆夷，一一四經如上說。
<sid n="883"/><note n="s31.31"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「如四食於四大，眾生安立，饒益攝受。何等為四？謂摶<note n="s31.32"/>食、觸食、意思食、識食。如是四種，福德潤澤、善法潤澤，安樂食。何等為四？謂於佛不壞淨成就，福德潤澤、善法潤澤、安樂食；法、僧不壞淨，聖戒成就，福德潤澤、善法潤澤、安樂食。」
<p/>佛說此經已，諸比丘聞佛所說，歡喜奉行！
<sid n="884"/><note n="s31.33"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘，如上說，差別者：「於佛不壞淨成就，福德潤澤、善法潤澤、安樂食；於法不壞淨，於諸聞法可意愛念……，聖戒成就，福德潤澤、善法潤澤、安樂食。」
<p/>佛說此經已，諸比丘聞佛所說，歡喜奉行！
<sid n="885"/><note n="s31.34"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘，如上說，差別者：「於佛不壞淨成就者，福德潤澤、善法潤澤、安樂食；若法、若慳垢纏眾生所，心離慳垢眾多住，行解脫施，常施，樂於捨，等心行施，聖戒成就，福德潤澤、善法潤澤、安樂食。」
<p/>佛說此經已，諸比丘聞佛所說，歡喜奉行！
<sid n="886"/><note n="s31.35"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘，如上說，差別者：「如是四種福德潤澤、善法潤澤、安樂食，彼聖弟子功德果報不可稱量，得<note n="s31.36"/>爾所福、爾所果報；然彼多福墮大功德積聚數，如前五河譬經<note n="s31.37"/>說，乃至說偈。」
<p/>佛說此經已，諸比丘聞佛所說，歡喜奉行！
<sid n="887"/><note n="s31.38"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，有四十天子，極妙之色，夜過晨朝，來詣佛所，稽首禮<note n="s31.39"/>足，退坐一面。
<p/>爾時，世尊告諸天子：「善哉！善哉！諸天子！汝等成就於佛不壞淨，於法、僧不壞淨，聖戒成就？」
<p/>時，天子從座起，整衣服，稽首佛足，合掌白佛言：「世尊！我成就於佛不壞淨，緣此功德，身壞命終，今生天上。」
<p/>一天子白佛言：「世尊！我於法不壞淨成就，緣此功德，身壞命終，今生天上。」
<p/>一天子白佛言：「世尊！我於僧不壞淨成就，緣此功德，身壞命終，今生天上。」
<p/>一天子白佛言：「世尊！我於聖戒成就，緣此功德，身壞命終，今生天上。」
<p/>時，四十天子各於佛前自記說須陀洹果已，𣈳沒不現。
<p/>如四十天子，如是四百天子、八百天子、十千天子、二十千天子、三十千天子、四十千天子、五十千天子、六十千天子、七十千天子、八十千天子，各於佛前自記說須陀洹果已，卽沒不現<note n="s31.40"/>。
<sid n="888"/><note n="s31.41"/>
<p/>如是我聞：
<p/>一時，佛住王舍城<note n="s31.42"/>迦蘭陀竹園。
<p/>爾時，世尊告諸比丘：「當如月譬住<note n="s31.43"/>，如新學<note n="s31.44"/>，慚愧軟下，攝心斂形而入他家。如明目士夫臨深登峰，攝心斂形，難速前<note n="s31.45"/>進。如是，比丘如月譬住，亦如新學，慚愧軟下，御心斂<note n="s31.46"/>形而入他家。迦葉比丘如月譬住，亦如新學，慚愧軟下諸高慢，御心控形而入他家。如明目士夫臨深登峰，御心控形，正觀而進。」
<p/>佛告比丘：「於意云何？比丘為何等像類應入他家？」
<p/>諸比丘白佛言：「世尊是法根、法眼、法依，唯<note n="s31.47"/>願廣說！諸比丘聞已，當受奉行。」
<p/>佛告諸<note n="s31.48"/>比丘：「諦聽！善思！當為汝說。若有比丘於他家心不縛著貪樂，於他得利，他作功德，欣若在己，不生嫉想，亦不自擧，亦不下人，如是像類比丘應入他家。」
<p/>爾時，世尊以手捫摸虛空，告諸比丘：「我今此手，寧著空、縛空、染空不？」
<p/>比丘白佛：「不也，世尊！」
<p/>佛告比丘：「比丘之法常如是：不著、不縛、不染心而入他家。唯迦葉比丘以不著、不縛、不染之心而入他家，於他得利及作功德，欣若在己，不生嫉想、不自擧、不下人，其唯迦葉比丘應入他家。」
<p/>爾時，世尊復以手捫摸虛空，告諸比丘：「於意云何？我今此手，寧著空、縛空、染空以不？」
<p/>諸比丘白佛言：「不也，世尊！」
<p/>佛告比丘：「其唯迦葉比丘心常如是，以不著、不縛、不染之心入於他家！」
<p/>爾時，世尊告諸比丘：「何等像類比丘應清淨說法？」
<p/>諸比丘白佛：「世尊是法根、法眼、法依，唯願廣說！諸比丘聞已，當受奉行。」
<p/>佛告比丘：「諦聽！善思！當為汝說。若有比丘作如是心為人說法：何等人於我起淨信心，為本已當得供養衣被、飲食、臥具、湯藥。如是說者，名不清淨說法。
<p/>「若復比丘為人說法，作如是念：世尊顯現正法、律，離諸熾然，不待時節，;卽此現身，緣自覺知，正向涅槃，而諸眾生沈溺老、病、死、憂、悲、惱苦，如此眾生聞正法者，以義饒益，長夜安樂。以是正法因緣，以慈心、悲心、哀愍心、欲令正法久住心而為人說，是名清淨說法。唯迦葉比丘有如是清淨心為人說法，以如來正法、律，……乃至令法久住心而為人說<note n="s31.49"/>。是故，諸比丘！當如是學、如是說法，於如來正法、律，……乃至令法久住心為人說法。」
<p/>佛說此經已，諸比丘聞佛所說，歡喜奉行！
<sid n="889"/><note n="s31.50"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「若有比丘欲入他家，作如是念：彼當施我，莫令不施，頓施非漸施，多施非少施，勝施非陋施，速施非緩施。以如是心而至他家，若他不施，……乃至緩施，是比丘心則屈辱。以是因緣，其心退沒，自生障閡<note n="s31.51"/>。
<p/>「若復比丘欲入他家，作如是念：出家之人卒至他家，何由得施非不施，頓施非漸施，多施非少施，勝施非陋施，速施非緩施？作如是念而至他家。若彼不施，……乃至緩施，是比丘心不屈辱，亦不退沒，不生障礙<note n="s31.52"/>，唯迦葉比丘作如是念而入他家。是故，諸比丘！當如是學，作如是念而入他家：出家之人卒至他家，何由得施非不施，……乃至速施非緩施？」
<p/>佛說此經已，諸比丘聞佛所說，歡喜奉行！
<sid n="890"/><note n="s31.53"/>
<p/>如是我聞：
<p/>一時，佛住舍衛國祇樹給孤獨園<note n="s31.54"/>。
<p/>爾時，尊者摩訶迦葉住舍衛國東園鹿子母講堂。時，尊者摩訶迦葉晡時從禪覺，往詣佛所，稽首禮足，退坐一面。
<p/>爾時，世尊告尊者摩訶迦葉：「汝當為諸比丘說法教誡<note n="s31.55"/>、教授。所以者何？我常為諸比丘說法教 *誡、教授，汝亦應爾。」
<p/>尊者摩訶迦葉白佛言：「世尊！今諸<note n="s31.56"/>比丘難可教授，或有比丘不忍聞說。」
<p/>佛告摩訶迦葉：「汝何因緣作如是說？」
<p/>摩訶迦葉白佛言：「世尊！我見有兩比丘，一名槃稠<note n="s31.57"/>，是阿難弟子；二名阿浮毘<note n="s31.58"/>，是摩訶目揵連弟子。彼二人共諍多聞，各言：『汝來當共論議，誰所知多？誰所知勝？』」
<p/>時，尊者阿難住於佛後，以扇扇佛，語尊者摩訶迦葉言：「且止！尊者摩訶迦葉！且忍！尊者迦葉！此年少比丘少智、惡智。」
<p/>尊者摩訶迦葉語尊者阿難言：「汝且默然！莫令我於僧中問汝事。」
<p/>時，尊者阿難卽默然住。
<p/>爾時，世尊告一比丘：「汝往至彼槃稠<note n="s31.59"/>比丘、阿 *浮毘比丘所，作是言：『大師語汝。』」
<p/>時，彼比丘𣈳受教，至槃 *稠比丘、阿 *浮毘比丘所，作是言：「大師語汝。」
<p/>時，槃 *稠比丘、阿 *浮毘比丘答言奉教，卽俱往佛所，稽首禮足，退住一面。
<p/>爾時，世尊告二比丘：「汝等二人，實共諍論，各言：『汝來試<note n="s31.60"/>共論議，誰多誰勝』耶？」
<p/>二比丘白佛言：「實爾，世尊！」
<p/>佛告二比丘：「汝等持我所說修多羅<note n="s31.61"/>、祇夜<note n="s31.62"/>、受記<note n="s31.63"/>、伽陀<note n="s31.64"/>、優陀那<note n="s31.65"/>、尼陀那<note n="s31.66"/>、阿波陀那<note n="s31.67"/>、伊帝目多伽<note n="s31.68"/>、闍多伽<note n="s31.69"/>、毘富羅<note n="s31.70"/>、阿浮多達摩<note n="s31.71"/>、優波提舍<note n="s31.72"/>等法，而共諍論，各言：『汝來 *試共論議，誰多誰勝』耶？」
<p/>二比丘白佛：「不也，世尊！」
<p/>佛告二比丘：「汝等不以我所說修多羅……乃至優波<note n="s31.73"/>提舍，而自調伏，自止息，自求涅槃耶？」
<p/>二比丘白佛：「如是，世尊！」
<p/>佛告二比丘：「汝知我所說修多羅……乃至優波提舍，汝愚癡人應共諍論，誰多誰勝耶？」
<p/>時，二比丘前禮佛足，重白佛言：「悔過！世尊！悔過！善逝！我愚我癡，不善不辯，而共諍論。」
<p/>佛告二比丘：「汝<note n="s31.74"/>實知罪悔過，愚癡，不善不辯，而共諍論。今已自知罪，自見罪，知見悔過，於未來世律儀戒生。我今受汝，憐愍故，令汝善法增長，終不退減<note n="s31.75"/>。所以者何？若有自知罪，自見罪，知見悔過<note n="s31.76"/>，於未來世律儀戒生，終不退 *減。」
<p/>時，二比丘聞佛所說，歡喜隨喜，作禮而去。
<sid n="891"/><note n="s31.77"/>
<p/>如是我聞：
<p/>一時，佛住舍衛國祇樹給孤獨園<note n="s31.78"/>。
<p/>爾時，尊者摩訶迦葉住舍衛國東園鹿子母講堂，晡時從禪覺，詣世尊所，稽首禮足，退坐一面。
<p/>佛告迦葉：「汝當教授、教 *誡諸比丘，為諸比丘說法教 *誡、教授。所以者何？我常為諸比丘說法教 *誡、教授，汝亦應爾。」
<p/>尊者摩訶迦葉白佛言：「世尊！今諸比丘難可為說法，若說法者，當有比丘不忍、不喜。」
<p/>佛告迦葉：「汝見何等因緣而作是說？」
<p/>摩訶迦葉白佛言：「世尊！若有比丘於諸善法無信敬心，若聞說法，彼則退沒。若惡智人於諸善法無精進、慚愧、智慧，聞說法者，彼則退沒。若人貪欲、瞋恚、睡眠、掉<note n="s31.79"/>悔、疑惑，身行慠暴，忿恨失念，不定無智，聞說法者，彼則退沒。世尊！如是比<note n="s31.80"/>諸惡人者，尚不能令心住善法，況復增進！當知是輩，隨其日夜，善法退 *減，不能增長。
<p/>「世尊！若有士夫於諸善法信心清淨，是則不退；於諸善法精進、慚愧、智慧，是則不退；不貪，不恚、睡眠、 *掉悔、疑惑，是則不退；身不弊暴，心不染污，不忿，不恨，定心正念智慧，是則不退。如是人者，於諸善法日夜增長，況復心住！此人日夜常求勝進，終不退減。」
<p/>佛告迦葉：「如是，如是，於諸善法無信心者，是則退減，……亦如迦葉次第廣說。」
<p/>時，尊者摩訶迦葉聞佛所說，歡喜隨喜，從座起，作禮而去。
<sid n="892"/><note n="s31.81"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，尊者摩訶迦葉住舍衛國東園鹿子母講堂，晡時從禪覺，來詣佛所，稽首佛足，退坐一面。
<p/>爾時，世尊告摩訶迦葉：「汝當為諸比丘說法教 *誡、教授。所以者何？我常為諸比丘說法教 *誡、教授，汝亦應爾。」
<p/>尊者摩訶迦葉白佛言：「世尊！今諸比丘難可為說法教 *誡、教授，有諸比丘聞所說法，不忍、不喜。」
<p/>佛告摩訶迦葉：「汝何因緣作如是說？」
<p/>摩訶迦葉白佛言：「世尊是法根、法眼、法依，唯願世尊為諸比丘說法，諸比丘聞已，當受奉行。」
<p/>佛告迦葉：「諦聽！善思！當為汝說。」
<p/>佛告迦葉：「昔日，阿練若<note n="s31.82"/>比丘<note n="s31.83"/>於阿練若比丘所，歎說阿練若法；於乞食比丘所，歎說乞食功德；於糞掃衣比丘所，歎說糞掃衣功德。若少欲知足，修行遠離，精勤方便，正念正定，智慧漏盡，身作證比丘所，隨其所行，讚歎稱說。迦葉！若於阿練若所，歎說阿練若法，……乃至漏盡比丘所，歎說漏盡身作證。若見其人，悉共語言，隨宜慰勞善來者：『汝名何等？為誰弟子？』讓座令坐，歎其賢善，如其法像<note n="s31.84"/>類，有沙門義、有沙門欲。如是讚歎<note n="s31.85"/>時，若彼同住同遊者，則便決定隨順彼行，不久亦當同其所見，同其所欲。」
<p/>佛告迦葉：「若是年少比丘見彼阿練若比丘來讚歎阿練若法，……乃至漏盡身作證，彼年少比丘應起出迎，恭敬禮拜問訊，乃至彼同住者，不久當得自義饒益，如是恭敬者，長夜當得安樂饒益。」
<p/>佛告迦葉：「今日比丘見彼來者，知見大德，能感財利、衣被、飲食、;牀臥、湯藥者，與共言語，恭敬問訊，歎言善來：『何某名字？為誰弟子？』歎其福德，能感大利、衣被、飲食、臥具、湯藥。若與尊者相習近者，亦當豐足衣被、飲食、臥具、湯藥。若復年少比丘見彼來者，大智大德，能感財利、衣被、飲食、臥具、湯藥者，疾起出迎，恭敬問訊，歎言善來大智大德，能感大利、衣被、飲食、臥具、湯藥。迦葉！如是年少比丘，長夜當得非義不饒益苦。
<p/>「如是，迦葉！斯等比丘為沙門患，為梵行溺，為大映障、惡不善法、煩惱之患，重受諸有，熾燃生死，未來苦報──生、老、病、死、憂、悲、苦惱。是故，迦葉！當如是學：為阿練若，於阿練若所，稱譽讚歎糞掃衣、乞食，少欲知足，修行遠離，精勤方便，正念正定，正智漏盡，身作證者，稱譽讚歎，當如是學！」
<p/>佛說此經已，尊者摩訶迦葉聞佛所說，歡喜隨喜，作禮而去。
<sid n="893"/><note n="s31.86"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，尊者摩訶迦葉住舍衛國東園鹿子母講堂，晡時從禪覺，詣世尊所，稽首禮足，退坐一面。
<p/>爾時，世尊告摩訶迦葉言：「汝今已老，年耆根熟，糞掃衣重，我衣輕好，汝今可住僧中，著居士壞色輕衣。」
<p/>迦葉白佛言：「世尊！我已長夜習阿練若，讚歎阿練若、糞掃衣、乞食。」
<p/>佛告迦葉：「汝觀幾種義，習阿練若，讚歎阿練若、糞掃衣、乞食，讚歎糞掃衣、乞食法？」
<p/>迦葉白佛言：「世尊！我觀二種義──現法得安樂住義，復為未來眾生，而作大明。未來世眾生當如是念：過去上座六神通，出家日久，梵行純熟，為世尊所歎，智慧梵行者之所奉事。彼於長夜習阿練若，讚歎阿練若、糞掃衣、乞食，讚歎糞掃衣、乞食法。諸有聞者，淨心隨喜，長夜皆得安樂饒益。」
<p/>佛告迦葉：「善哉！善哉！迦葉！汝則長夜多所饒益，安樂眾生，哀愍世間，安樂天人。」
<p/>佛告迦葉：「若有毀呰<note n="s31.87"/>頭陀法者，則毀於我；若有稱歎頭陀法者，則稱歎我。所以者何？頭陀法者，我所長夜稱譽讚歎。是故，迦葉！阿練若者，當稱歎阿練若；糞掃衣、乞食者，當稱<note n="s31.88"/>歎糞掃衣、乞食法。」
<p/>佛說此經已，摩訶迦葉聞佛所說，歡喜隨喜，作禮而去。
<sid n="894"/><note n="s31.89"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，尊者摩訶迦葉久住舍衛國阿練若义坐處，長鬚髮，著弊衲<note n="s31.90"/>衣，來詣佛所。爾時，世尊、無數大眾圍繞說法。
<p/>時，諸比丘見摩訶迦葉從遠而來，見已，於尊者摩訶迦葉所起輕慢心，言：「此何等比丘？衣服麁陋，無有儀容而來，衣服佯佯<note n="s31.91"/>而來。」
<p/>爾時，世尊知諸比丘心之所念，告摩訶迦葉：「善來！迦葉！於此半座，我今竟知誰先出家，汝耶？我耶？」
<p/>彼諸比丘心生恐怖，身毛皆竪，並相謂言：「奇哉！尊者！彼尊者摩訶迦葉，大德大力，大師弟子，請以半座。」
<p/>爾時，尊者摩訶迦葉合掌白佛言：「世尊！佛是我師，我是弟<note n="s31.92"/>子。」
<p/>佛告迦葉：「如是！如是！我為大師，汝是弟子。汝今且坐，隨其所安。」
<p/>尊者摩訶迦葉稽首佛足，退坐一面。
<p/>爾時，世尊復欲警悟諸比丘，復以尊者摩訶迦葉同己所得殊勝廣大功德為現眾故，告諸比丘：「我離欲、惡不善法，有覺有觀，初禪具足住，若日、若夜、若日夜；摩訶迦葉亦復如我，離欲、惡不善法，乃至初禪具足住，若日、若夜、若日夜。我欲第二、第三、第四禪具足住，若日、若夜、若日夜；彼摩訶迦葉亦復如是，……乃至第四禪具足住，若日、若夜、若日夜。我隨所欲，慈、悲、喜、捨，空入處、識入處、無所有入處、非想非非想入處，神通境界，天耳、他心智、宿命智、生死智、漏盡智具足住，若日、若夜、若日夜；彼迦葉比丘亦復如是，……乃至漏盡智<note n="s31.93"/>具足住，若日、若夜、若日夜。」
<p/>爾時，世尊於無量大眾中稱歎摩訶迦葉同己廣大勝妙功德已，諸比丘聞佛所說，歡喜奉行！
<sid n="895"/><note n="s31.94"/>
<p/>如是我聞：
<p/>一時，佛住王舍城迦蘭陀竹園。尊者摩訶迦葉、尊者阿難住耆闍崛山。
<p/>時，尊者阿難詣尊者摩訶迦葉所，語尊者摩訶迦葉言：「今可共出耆闍崛山，入王舍城乞食。」
<p/>尊者摩訶迦葉默然而許。
<p/>時，尊者摩訶迦葉、尊者阿難著衣持鉢，入王舍城乞食。尊者阿難語尊者摩訶迦葉：「日時太早，可共暫過比丘尼精舍。」卽便往過。
<p/>時，諸比丘尼遙見尊者摩訶迦葉、尊者阿難從遠而來，疾敷牀座，請令就坐。時，諸比丘尼禮尊者摩訶迦葉、阿難足已，退坐一面。
<p/>尊者摩訶迦葉為諸比丘尼種種說法，示教照喜；示教照喜已，時，偷羅難陀比丘尼<note n="s31.95"/>不喜悅，說如是惡言：「云何，阿梨<note n="s31.96"/>摩訶迦葉於阿梨阿難──鞞提訶牟尼<note n="s31.97"/>前為比丘尼說法？譬如販針兒於針師家賣。阿梨摩訶迦葉亦復如是，於阿梨阿難──鞞提訶牟尼前為諸比丘尼說法。」
<p/>尊者摩訶迦葉聞偷羅難陀比丘尼心不喜悅，口說惡言。聞已，語尊者阿難：「汝看！是偷羅難陀比丘尼心不喜悅，口說惡言。云何，阿難！我是販針兒，汝是針師，於汝前賣耶？」
<p/>尊者阿難語尊者摩訶迦葉：「且止！當忍！此<note n="s31.98"/>愚癡老嫗，智慧薄少，不曾修習故。」
<p/>「阿難！汝豈不<note n="s31.99"/>聞世尊、如來、應、等正覺所知<note n="s31.100"/>見，於大眾中說月譬經<note n="s31.101"/>，教 *誡、教授：『比丘！當如月譬住，常如新學。』如是廣說為說。阿難！如月譬住，常如新學耶？」
<p/>阿難答言：「不也，尊者摩訶迦葉！」
<p/>「阿難！汝聞世尊、如來、應、等正覺所知所見說言：『比丘！當如月譬住，常如新學，其唯摩訶迦葉比丘！』？」
<p/>阿難答言：「如是，尊者摩訶迦葉！」
<p/>「阿難！汝曾為世尊、如來、應、等正覺所知所見，於無量大眾中請汝來坐耶？又復世尊以同己廣大之德稱歎汝：『阿難離欲、惡不善法，……乃至漏盡通。』稱歎<note n="s31.102"/>？」
<p/>答言：「不也，尊者摩訶迦葉！」
<p/>「如是，阿難！世尊、如來、應、等正覺於無量大眾中，口自說言：『善來摩訶迦葉！請汝半座。』復於<note n="s31.103"/>大眾中以同己廣大功德，離欲、惡不善法，……乃至漏盡通，稱歎摩訶迦葉耶？」
<p/>阿難答言：「如是，尊者摩訶迦葉！」
<p/>時，摩訶迦葉於比丘尼眾中師子吼已而去<note n="s31.104"/>。
<sid n="896"/><note n="s31.105"/>
<p/>如是我聞：
<p/>一時，尊者摩訶迦葉、尊者阿難住王舍城耆闍崛山中，世尊涅槃未久。時，世飢饉，乞食難得。
<p/>時，尊者阿難與眾多年少比丘俱，不能善攝諸根，食不知量，不能初夜、後夜精懃禪思，樂著睡眠，常求世利。人間遊行至南天竺，有三十年少弟子捨戒還俗，餘多童子。時，尊者阿難於南山國土遊行，以少徒眾還王舍城。時，尊者阿難擧衣鉢，洗足已，至尊者摩訶迦葉所，稽首禮足，退坐一面。
<p/>時，尊者摩訶迦葉問尊者阿難：「汝從何來？徒眾尠少？」
<p/>阿難答言：「從南山國土人間遊行，年少比丘三十人捨戒還俗，徒眾損減，又今在者多是童子。」
<p/>尊者摩訶迦葉語阿難言：「有幾福利，如來、應、等正覺所知所見，聽三人以<note n="s31.106"/>上制群食戒？」
<p/>阿難答言：「為二事故。何等為二？一者為貧小家，二者多諸惡人以為伴黨，相破壞故。莫令惡人於僧中住，而受眾名，映障大眾，別為二部，互相嫌諍。」
<p/>尊者迦葉語阿難言：「汝知此義，如何於飢饉時，與眾多年少<note n="s31.107"/>弟子南山國土遊行，令三十人捨戒還俗，徒眾損減，餘者多是童子？如阿難！汝徒眾消減<note n="s31.108"/>，汝是童子，不知籌量。」
<p/>阿難答言：「云何，尊者摩訶迦葉！我已<note n="s31.109"/>頭髮二色，猶言童子？」
<p/>尊者摩訶迦葉言：「汝於飢饉世，與諸年少<note n="s31.110"/>弟子人間遊行，致令三十弟子捨戒還俗，其餘在者復是童子。徒眾消減<note n="s31.111"/>，不知籌量，而言宿士眾壞，阿難！眾極壞，阿難！汝是童子，不籌量故。」
<p/>時，低舍比丘尼聞尊者摩訶迦葉以童子責尊者阿難──毘提訶牟尼，聞已不歡喜，作是惡言：「云何，阿梨<note n="s31.112"/>摩訶迦葉本外道門<note n="s31.113"/>，而以<note n="s31.114"/>童子呵責阿 *梨阿難──毘提訶牟尼，令童子名流行？」
<p/>尊者摩訶迦葉以天耳聞低舍比丘尼心不歡喜，口出惡言。聞已，語尊者阿難：「汝看！是低舍比丘尼心不歡喜，口出惡語，言：『摩訶迦葉本 *門外道，而責阿梨<note n="s31.115"/>阿難──毘提訶牟尼，令童子名流行。』」
<p/>尊者阿難答言：「且止！尊者摩訶迦葉！忍之！尊者摩訶迦葉！此愚癡老嫗無自性智。」
<p/>尊者摩訶迦葉語阿難言：「我自出家，都不知有異師，唯如來、應、等正覺。我未出家時，常念生、老、病、死、憂、悲、惱<note n="s31.116"/>苦，知在家荒務，多諸煩惱，出家空閑，難可俗人處於非家，一向鮮<note n="s31.117"/>潔，盡其形壽，純一滿淨，梵行清白。當剃鬚髮，著袈裟衣，正信、非家、出家學道，以百千金貴價之衣，段段割截為僧伽梨，若世間阿羅漢者，聞<note n="s31.118"/>從出家。我出家已，於王舍城那羅聚落中間多子塔<note n="s31.119"/>所，遇值世尊正身端坐，相好奇特，諸根寂靜，第一息滅，猶如金山。
<p/>「我時見已，作是念：此是我師！此是世尊！此是羅漢！此是等正覺！我時一心合掌敬禮，白佛言：『是我大師！我是弟子。』
<p/>「佛告我言：『如是，迦葉！我是汝師，汝是弟子。迦葉！汝今成就如是真實淨心所恭敬者。不知言知，不見言見，實非羅漢而言羅漢，非等正覺言等正覺者，應當自然身碎七分。迦葉！我今知故言知，見故言見，真阿羅漢言阿羅漢，真等正覺言等正覺。迦葉！我今有因緣故，為聲聞說法，非無因緣故。依，非無依；有神力，非無神力。是故，迦葉！若欲聞法，應如是學：若欲聞法，以義饒益，當一其心，恭敬尊重，專心側聽，而作是念：我當正觀五陰生滅，六觸入處集起、滅沒，於四念處正念樂住，修七覺分、八解脫，身作證，常念其身，未嘗斷絕，離無慚愧，於大師所及大德梵行常住慚愧，如是應當學！』
<p/>「爾時，世尊為我說法，示教照喜；示教照喜已，從座起去。我亦隨去，向於住處。我以百千價直衣割截僧伽梨，四襵<note n="s31.120"/>為座。爾時，世尊知我至心，處處下道，我卽敷衣，以為坐具，請佛令坐。世尊卽坐，以手摩衣，歎言：『迦葉！此衣輕細，此衣柔軟。』我時白言：『如是，世尊！此衣輕細，此衣柔軟，唯願世尊受我此衣！』佛告迦葉：『汝當受我糞掃衣，我當受汝僧伽梨。』佛卽自手授我糞掃 *衲衣，我卽奉佛僧伽梨，如是漸漸教授，我八日之中，以學法受於乞食，至第九日，超<note n="s31.121"/>於無學。
<p/>「阿難！若有正問：『誰是世尊法子，從佛口生、從法化生，付以法財，諸禪、解脫、三<note n="s31.122"/>昧、正受？』應答我是，是則<note n="s31.123"/>正說。譬如轉輪聖王<note n="s31.124"/>第一長子，當以灌頂，住於王<note n="s31.125"/>位，受王<note n="s31.126"/>五欲，不苦方便自<note n="s31.127"/>然而得。我亦如是，為佛法子，從佛口生、從法化生，得法餘財法<note n="s31.128"/>，禪、解脫、三昧、正受，不苦方便自然而得。譬如轉輪聖王寶象，高七八肘，一多羅葉能映障者，如是我所成就六神通智，則可映障。若有於神通境界智證有疑惑者，我悉能為分別記說，天耳、他心通、宿命智、生死智、漏盡作證智通有疑惑者，我悉能為分別記說，令得決定。」
<p/>尊者阿難語尊者摩訶迦葉：「如是！如是！摩訶迦葉！如轉輪聖王寶象，高七八肘，欲以一多羅葉能映障者，如是，尊者摩訶迦葉六神通智則可映障。若有於神通境界作證智，……乃至漏盡作證智有疑惑者，尊者摩訶迦葉能為記說，令其決定。我於長夜敬信尊重尊者摩訶迦葉，以有如是大德神力故。」
<p/>尊者摩訶迦葉說是語時，尊者阿難聞其所說，歡喜受持！
<p/>雜阿含經卷第三十一
<note n="s32.1"/>
<sid n="897"/><note n="s32.2"/>
<p/>如是我聞：
<p/>一時，佛住王舍城迦蘭陀竹園。爾時，尊者摩訶迦葉<note n="s32.3"/>、尊者舍利弗<note n="s32.4"/>住耆闍崛山中。
<p/>時，有眾多外道出家詣尊者舍利弗，與尊者面相問訊慰勞已，退坐一面，語尊者舍利弗言：「云何，舍利弗！如來有後生死耶<note n="s32.5"/>？」
<p/>舍利弗言：「諸外道！世尊說言，此是無記<note n="s32.6"/>。」
<p/>又問：「云何，舍利弗！如來無後生死耶？」
<p/>舍利弗答言：「諸外道！世尊說言，此是無記。」
<p/>又問：「舍利弗！如來有後生死、無後生死耶？」
<p/>舍利弗答言：「世尊說言，此是無記。」
<p/>又問：「舍利弗！如來非有後生死、非無後生死耶？」
<p/>舍利弗答言：「諸外道！世尊說言，此是無記。」
<p/>諸外道出家又問尊者舍利弗：「云何所問如來有後生死、無後生死、有後無後、非有後非無後，一切答言：『世尊說言<note n="s32.7"/>，此是無記。』云何為上座，如愚如癡，不善不辯，如嬰兒無自性智？」作此語已，從座<note n="s32.8"/>起去。
<p/>爾時，尊者摩訶迦葉、尊者舍利弗相去不遠，各坐樹下，晝日禪思。尊者舍利弗知諸外道出家去已，詣尊者摩訶迦葉所，共相問訊慰勞已，退坐一面，以向與諸外道出家所論說事，具白尊者摩訶迦葉：「尊者摩訶迦葉！何因何緣世尊不記說：後有生死、後無生死、後有後無、非有非無生死耶？」
<p/>尊者摩訶迦葉語舍利弗言：「若說如來後有生死者，是則為色；若說如來無後生死，是則為色；若說如來有後生死、無後生死，是則為色；若說如來非有後、非無後生死，是則為色。如來者，色已盡，心善解脫。言有後生死者，此則不然；無後生死、有後無後、非有後非無後生死，此亦不然。如來者，色已盡，心善解脫，甚深廣大，無量無數，寂滅涅槃。
<p/>「舍利弗！若說如來有後生死者，是則為受、為想、為行、為識、為動、為慮、為虛誑、為有為、為愛，……乃至非有非無後有亦如是說。如來者，愛已盡，心善解脫，是故說後有者不然，後無、後有無、後非有非無者不然。如來者，愛已盡，心善解脫<note n="s32.9"/>，甚深廣大，無量無數，寂滅涅槃。舍利弗！如是因、如是緣，故有問世尊
<p/>：『如來若有、若無、若有無、若非有非無後生死？』不可記說。」
<p/>時，二正士共論議已，各還本處。
<sid n="898"/><note n="s32.10"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，尊者摩訶迦葉住舍衛國東園鹿子母講堂，晡時從禪覺，往詣佛所，稽首禮足，退坐一面，白佛言：「世尊！何因何緣，世尊先為諸聲聞少制戒時，多有比丘心樂習學；今多為聲聞制戒，而諸比丘少樂習學？」
<p/>佛言：「如是，迦葉！命濁、煩惱濁、劫濁、眾生濁、見濁<note n="s32.11"/>，眾生善法退減故，大師為諸聲聞多制禁戒，少樂習學。迦葉！譬如劫欲壞時，真寶未滅，有諸相似偽寶出於世間；偽寶出已，真寶則沒<note n="s32.12"/>。如是，迦葉！如來正法欲滅之時，有相似像法<note n="s32.13"/>生；相似像法出世間已，正法則滅。譬如大海中，船載多珍寶，則頓沈沒；如來正法則不如是漸漸消滅<note n="s32.14"/>。如來正法不為地界所壞，不為水、火、風界所壞，乃至惡眾生出世，樂行諸惡、欲行諸惡、成就諸惡，非法言法、法言非法、非律言律、律言非律，以相似法，句味熾然<note n="s32.15"/>，如來正法於此則沒。
<p/>「迦葉！有五因緣<note n="s32.16"/>能令如來正法沈沒。何等為五？若比丘於大師所，不敬不重，不下意供養<note n="s32.17"/>；於大師所，不敬不重，不下意供養已，然復<note n="s32.18"/>依猗<note n="s32.19"/>而住。若法、若學、若隨順教、若諸梵行──大師所稱歎者，不敬不重，不下意供養，而依止住，是名，迦葉！五因緣故，如來正法於此沈沒。
<p/>「迦葉！有五因緣令如來法、律不沒、不忘、不退。何等為五？若比丘於大師所，恭敬尊重，下意供養，依止而住；若法、若學、若隨順教、若諸梵行──大師所稱歎者，恭敬尊重，下意供養，依止而住。迦葉！是名五因緣如來法、律不沒、不忘、不退。是故，迦葉！當如是學：於大師所，當修恭敬尊重，下意供養，依止而住；若法、若學、若隨順教、若諸梵行──大師所讚歎者，恭敬尊重，下意供養，依止而住。」
<p/>佛說是經已，尊者摩訶迦葉歡喜隨喜，作禮而去。
<sid n="899"/><note n="s32.20"/>
<p/>如是我聞：
<p/>一時，佛住王舍城迦蘭陀竹園。
<p/>時，有遮羅周羅那羅聚落主<note n="s32.21"/>來詣佛所，面前問訊慰勞，問訊慰勞已，退坐一面，白佛言：「瞿曇！我聞古昔歌舞戲笑耆年宿士<note n="s32.22"/>作如是說：『若伎兒於大眾中歌舞戲笑，作種種伎<note n="s32.23"/>，令彼大眾歡樂喜笑，以是業緣，身壞命終，生歡喜天<note n="s32.24"/>。』於此，瞿曇法中所說云何？」
<p/>佛告聚落主：「且止！莫問此義。」如是再三，猶請不已。
<p/>佛告聚落主：「我今問汝，隨汝意答。古昔此聚落眾生不離貪欲、貪欲縛所縛，不離瞋恚、瞋恚縛所縛，不離愚癡、愚癡縛所縛。彼諸伎兒於大眾 *座中<note n="s32.25"/>，種種歌舞伎樂嬉戲，令彼眾人歡樂喜笑。聚落主！當其彼人歡樂喜笑者，豈不增長貪、恚、癡縛耶？」
<p/>聚落主白佛言：「如是，瞿曇！」
<p/>「聚落主！譬如有人以繩反縛，有人長夜以惡心欲令此人非義饒益，不安不樂，數數以水澆所縛繩，此人被縛豈不轉增急耶？」
<p/>聚落主言：「如是，瞿曇！」
<p/>佛言：「聚落主！古昔眾生亦復如是，不離貪欲、瞋恚、癡縛，緣彼嬉戲歡樂喜笑，更增其縛。」
<p/>聚落主言：「實爾，瞿曇！彼諸伎兒令其眾生歡樂喜笑，轉增貪欲、瞋恚、癡縛。以是因緣，身壞命終，生善趣者，無有是處！」
<p/>佛告聚落主：「若言古昔伎兒能令大眾歡樂喜笑，以是業緣，生歡喜天者，是則邪見！若邪見者，應生二趣，若地獄趣、若畜生趣。」
<p/>說是語時，遮羅周羅那羅聚落主悲泣流淚！
<p/>爾時，世尊告聚落主：「是故我先三問不答，言聚落主：『且止！莫問此義。』」
<p/>聚落主白佛言：「瞿曇！我不以瞿曇說故而悲泣也。我自念：昔來云何為彼愚癡不辨<note n="s32.26"/>不善諸伎兒輩所見欺誑，言大眾中作諸伎樂，……乃至生歡喜天。我今定思：云何伎兒歌舞嬉戲生歡喜天？瞿曇！我從今日，捨彼伎兒惡不善業，歸佛、歸法、歸比丘僧。」
<p/>佛言：「善哉！聚落主！此真實要。」
<p/>爾時，遮羅周羅那羅聚落主聞佛所說，歡喜隨喜，頂禮佛足，歡喜而去。
<sid n="900"/><note n="s32.27"/>
<p/>如是我聞：
<p/>一時，佛住王舍城迦蘭陀竹園。
<p/>爾時，戰鬪活聚落主<note n="s32.28"/>來詣佛所，恭敬問訊，問訊已，退坐一面，白佛言：「瞿曇！我聞古昔戰鬪活耆年宿士作是言：『若戰鬪活，身被重鎧，手執利器，將士先鋒，堪能方便摧伏怨敵，緣此業報，生箭降伏天<note n="s32.29"/>。』於瞿曇法中，其義云何？」
<p/>佛告戰鬪活：「且止！莫問此義。」
<p/>如是再三問，亦再三止之，猶問不已。
<p/>佛告聚落主：「我今問汝，隨汝意答。聚落主！於意云何？若戰鬪活，身被甲冑，為戰士先鋒，堪能方便摧伏怨敵，此人豈不先起傷害之心，欲攝縛枷鏁，斫刺殺害於彼耶？」
<p/>聚落主白佛：「如是，世尊！」
<p/>佛告聚落主：「為戰鬪活，有三種惡邪，若身若口若意；以此三種惡邪因緣，身壞命終，得生善趣箭降伏天者，無有是處！」
<p/>佛告聚落主：「若古昔戰鬪活耆年宿士，作如是見、作如是說『若諸戰鬪活，身被甲冑，手執利器，命敵先登，堪能方便摧伏怨敵，以是因緣，生箭降伏天』者，是則邪見！邪見之人，應生二處，若地獄趣、若畜生趣。」
<p/>說是語時，彼聚落主悲泣流淚！
<p/>佛告聚落主：「以是義故，我先再三語汝：『且止！不為汝說。』」
<p/>聚落主白佛言：「我不以瞿曇語故悲泣，我念古昔諸鬪戰活耆年宿士愚癡，不善不 *辨，長夜，欺誑作如是言：『若戰鬪活，身被甲冑，手執利器，命敵先登，……乃至得生箭降伏天。』是故悲泣。我今定思：諸戰鬪活，惡業因緣，身壞命終，生箭降伏天者，無有是處！瞿曇！我從今日，捨諸惡業，歸佛、歸法、歸比丘僧。」
<p/>佛告聚落主：「此真實要！」
<p/>時，戰鬪活聚落主聞佛所說，歡喜隨喜，卽從 *座起，作禮而去。
<sid n="901"/><note n="s32.30"/>
<p/>如是我聞：
<p/>一時，佛住王舍城迦蘭陀竹園。
<p/>時，有調馬聚落主<note n="s32.31"/>來詣佛所，恭敬問訊，退坐一面。
<p/>爾時，世尊告調馬聚落主：「調伏馬者，有幾種法？」
<p/>聚落主答言：「瞿曇！有三種法。何等為三？謂一者柔軟，二者剛強，三者柔軟剛強。」
<p/>佛告聚落主：「若以三種法，馬猶不調，當如之何？」
<p/>聚落主言：「便當殺之！」
<p/>聚落主白佛言：「瞿曇！無上調御丈夫者，當以幾種法調御丈夫？」
<p/>佛告聚落主：「我亦以三法調御丈夫。何等為三？一者柔軟，二者剛強，三者柔軟剛強。」
<p/>聚落主白佛：「瞿曇！若三種調御丈夫，猶不調者，當如之何？」
<p/>佛言：「聚落主，三事調伏猶不調者，便當殺之！所以者何？莫令我法有所屈辱！」
<p/>調馬聚落主白佛言：「瞿曇法中，殺生者不淨，瞿曇法中不應殺，而今說言：『不調伏者，亦當殺之！』？」
<p/>佛告聚落主：「如汝所言：『如來法中，殺生者不淨，如來不應有殺。』聚落主！然我以三種法調御丈夫，彼不調者，不復與語，不復教授，不復教誡。聚落主！若如來調御丈夫，不復與語，不復教授，不復教誡，豈非殺耶？」
<p/>調馬聚落主白佛言：「瞿曇！若調御丈夫不復與語，不復教授，不復教誡，真為殺也。是故我從今日，捨諸惡<note n="s32.32"/>業，歸佛、歸法、歸比丘僧。」
<p/>佛告聚落主：「此真實要！」
<p/>佛說此經已，調馬聚落主聞佛所說，歡喜隨喜，卽從 *座起，作禮而去。
<sid n="902"/><note n="s32.33"/>
<p/>如是我聞：
<p/>一時，佛住王舍城迦蘭陀竹園。
<p/>時，有兇惡聚落主<note n="s32.34"/>來詣佛所，稽首佛足，退坐一面，白佛言：「世尊！不修何等法故，於他生瞋恚；生瞋恚故，口說惡言，他為其作惡性名字？」
<p/>佛告聚落主：「不修正見故，於他生瞋；生瞋恚已，口說惡言，他為其作惡性名字。不修正志、正語、正業、正命、正方便、正念、正定故，於他生瞋；生瞋恚故，口說惡言，他為其作惡性名字。」
<p/>復問：「世尊！修習何法，於他不瞋；不瞋恚故，口說善言，他為其作賢善名字？」
<p/>佛告聚落主：「修正見故，於他不瞋；不瞋恚故，口說善言，他為其作賢善名字。修習正志、正語、正業、正命、正方便、正念、正定故，於他不瞋；不瞋恚故，口說善言，他為其作賢善名字。」
<p/>兇惡聚落主白佛言：「奇哉！世尊！善說此言。我不修正見故，於他生瞋；生瞋恚已，口說惡言，他為我作惡性名字。我不修正志、正語、正業、正命、正方便、正念、正定故，於他生瞋；生瞋恚故，口說惡言，他為我作惡性名字。是故，我今當捨瞋恚、剛強、麁澁。」
<p/>佛告聚落主：「此真實要！」
<p/>佛說此經已，兇惡聚落主歡喜隨喜，作禮而去。
<sid n="903"/><note n="s32.35"/>
<p/>如是我聞：
<p/>一時，佛住王舍城迦蘭陀竹園。
<p/>時，有摩尼珠髻聚落主<note n="s32.36"/>來詣佛所，稽首佛足，退坐一面，白佛言：「世尊！先日國王集諸大臣，共論議言：『云何沙門釋子比丘自為受畜金銀寶物？為淨耶？為不淨耶？』其中有言：『沙門釋子應受畜金銀寶物。』又復有言：『不應自為受畜金銀寶物。』世尊！彼言沙門釋子應自為受畜金銀寶物者，為從佛聞？為自出意說？作是語者，為隨順法？為不隨順？為真實說？為虛妄說？如是說者，得不墮於呵責處耶？」
<p/>佛告聚落主：「此則妄說，非真實說、非是法說、非隨順說，墮呵責處。所以者何？沙門釋子自為受畜金銀寶物者，不清淨故；若自為己受畜金銀寶物者，非沙門法、非釋種子法。」
<p/>聚落主白佛言：「奇哉！世尊！沙門釋子受畜金銀寶物者，非沙門法、非釋種子法，此真實說！世尊！作是說者，增長勝妙，我亦作是說：『沙門釋子不應自為受畜金銀寶物。』」
<p/>佛告聚落主：「若沙門釋子自為受畜金銀珍寶清淨者，五欲功德悉應清淨！」
<p/>摩尼珠髻聚落主聞佛所說，歡喜作禮而去。
<p/>爾時，世尊知摩尼珠髻聚落主去已，告尊者阿難：「若諸比丘依止迦蘭陀竹園住者，悉呼令集於食堂。」
<p/>時，尊者阿難𣈳受佛教，周遍宣令依止迦蘭陀竹園比丘集於食堂。比丘集已，往白世尊：「諸比丘已集食堂，惟世尊知時！」
<p/>爾時，世尊往詣食堂，大眾前坐，坐已，告諸比丘：「今日有摩尼珠髻聚落主來詣<note n="s32.37"/>我所，作如是言：『先日國王集諸大臣，作如是論議：沙門釋子自為受畜金銀寶物，為清淨不？其中有言清淨者，有言不清淨者。今問世尊，言清淨者，為從佛聞？為自妄說？』……如上廣說。彼摩尼珠髻聚落主聞我所說，歡喜隨<note n="s32.38"/>喜，作禮而去。
<p/>「諸比丘！國王、大臣共集論議，彼摩尼珠髻聚落主於大眾前師子吼說：『沙門釋種子不應自為受畜金銀寶物。』諸比丘！汝等從今日，須木索木、須草索草、須車索車、須作人索作人，慎勿為己受取金銀種種寶物！」
<p/>佛說此經已，諸比丘聞佛所說，歡喜奉行！
<sid n="904"/><note n="s32.39"/>
<p/>如是我聞：
<p/>一時，佛住瞻婆國揭伽池側。時，有王頂聚落主來詣佛所，稽首佛足，退坐一面。
<p/>爾時，世尊告王頂聚落主：「今者眾生依於二邊。何等為二？一者樂著卑下、田舍、常人凡夫五欲。二者自苦方便，不正、非義饒益。聚落主！有三種樂受欲樂<note n="s32.40"/>，卑下、田舍、常人凡夫；有三種自苦方便，不正、非義饒益。
<p/>「聚落主！何等為三種卑下、田舍、常人凡夫樂受欲樂？有受欲者，非法濫取，不<note n="s32.41"/>以安樂自供，不供養父母、給足兄弟、妻子、奴婢、眷屬、朋友、知識，亦不隨時供養沙門、婆羅門、仰求勝處安樂果報、未來生天，是名世間第一受欲。
<p/>「復次，聚落主！受欲樂者，以法、非法濫取財物，以樂自供，供養父母，給足兄弟、妻子、奴婢、眷屬、朋友、知識，而不隨時供養沙門、婆羅門、仰求勝處安樂果報、未來生天、是名第二受欲樂者。
<p/>「復次，聚落主！有受欲樂者，以法求財，不以濫取，以樂自供，供養父母，給足兄弟、妻子、奴婢、眷屬、知識，隨時供養沙門、婆羅門，仰求勝處安樂果報，未來生天，是名第三受欲樂者。
<p/>「聚落主！我不一向說<note n="s32.42"/>受欲平等，我說受欲者其人卑下，我說受欲者是其中人，我說受欲者是其勝人。
<p/>「何等為卑下受欲者？謂非法濫取，……乃至不仰求勝處安樂果報、未來生天，是名我說卑下者受欲。
<p/>「何等為中人受欲？謂受欲者以法、非法而求財物，……乃至不求未來生天，是名我說第二中人受欲。
<p/>「何等為我說勝人受欲？謂彼以法求財，……乃至未來生天，是名我說第三勝人受欲。
<p/>「何等為三種自苦方便？是苦非法、不正、非義饒益？有一自苦枯槁活<note n="s32.43"/>，初始犯戒、污戒，彼修種種苦行，精勤方便住處住，彼不能現法得離熾然、過人法、勝妙知見安樂住<note n="s32.44"/>。聚落主！是名第一自苦方便枯槁活。
<p/>「復次，自苦方便枯槁活，始不犯戒、污戒，而修種種苦行，亦不由此現法得離熾然、過人法、勝妙知見安樂住，是名第二自苦方便枯槁活。
<p/>「復次，自苦方便枯槁活，不初始犯戒、污戒，然修種種苦行方便，亦不能現法離熾然、得過人法、勝妙知見安樂住<note n="s32.45"/>，是名第三自苦方便枯槁活。
<p/>「聚落主！我不說一切自苦方便枯槁活悉等，我說有自苦方便是卑劣人，有說自苦方便是中人，有說自苦方便是勝人。
<p/>「何等自苦方便卑劣人？若彼自苦方便，初始犯戒、污戒，……乃至不得勝妙知見安樂住，是名我說自苦方便卑劣人。
<p/>「何等為自苦方便中人？若彼自苦方便，不初始犯戒、污戒，……乃至不得勝妙知見安樂住，是名我說自苦方便中間人。
<p/>「何等為自苦方便勝人？若彼自苦方便枯槁活，不初始犯戒、污戒，……乃至不<note n="s32.46"/>得勝妙知見安樂住，是名我說自苦方便勝人。
<p/>「聚落主！是名三種自苦方便，是苦非法、不正、非義饒益。
<p/>「聚落主！有道有跡，不<note n="s32.47"/>向三種受欲隨順方便，卑下、田舍、常人凡夫，不向三種自苦方便，是苦非法、不正、非義饒益。聚落主！何等為道，何等為跡，不向三種受欲、三種自苦方便？聚落主！為欲貪障閡<note n="s32.48"/>故，或欲自害，或欲害他，或欲俱害，現法後世得斯罪報，心法憂苦。瞋恚、癡所障，或欲自害，或欲害他，或欲俱害，現法後世得斯罪報，心法憂苦。若離貪障，不欲方便自害、害他、自他俱害，不現法後世受斯罪報，彼心、心法常受喜樂。如是離瞋恚、愚癡障 *閡，不欲自害，不欲害他、自他俱害，不現法後世受斯罪報；彼心、心法常受安樂，於現法中，遠離熾然，不待時節，親近涅槃，卽此身現<note n="s32.49"/>緣自覺知。聚落主！如此現法永離熾然，不待時節，親近涅槃，卽此現身緣自覺知者，為八聖道──正見……乃至正定。」
<p/>當其世尊說是法時，王頂聚落主遠塵離垢，得法眼淨。時，王頂聚落主見法、得法、知法、深入於法，度疑不由於他，於正法、律得無所畏。卽從 *座起，整衣服，合掌白佛：「我今已度。世尊！歸佛、歸法、歸比丘僧，從今盡壽，為優婆塞。」
<p/>時，聞佛所說，歡喜隨喜，作禮而去。
<sid n="905"/><note n="s32.50"/>
<p/>如是我聞：
<p/>一時，佛在力士人間<note n="s32.51"/>遊行，到;欝鞞羅住處鸚鵡閻浮林<note n="s32.52"/>。
<p/>時，有揭<note n="s32.53"/>曇聚落主聞沙門瞿曇在力士人間遊行，至;欝鞞羅聚落鸚鵡閻浮林，說現法苦集、苦沒。「我當往詣彼沙門瞿曇，若我詣沙門瞿曇者，彼必為我說現法<note n="s32.54"/>苦集、苦沒。」卽往彼;欝鞞羅聚落，詣世尊所，稽首禮足，退坐一面，白佛言：「世尊！我聞世尊常為人說現法苦集、苦沒。善哉！世尊！為我說現法苦集、苦沒。」
<p/>佛告聚落主：「我若說過去法苦集、苦沒者，知汝於彼<note n="s32.55"/>為信、為不信，為欲、不欲，為念、不念，為樂、不樂，汝今苦不？我若說未來苦集、苦沒者，知汝於彼為信、不信，為欲、不欲，為念、不念，為樂、不樂，汝今苦不？我今於此說現法苦集、苦沒。聚落主！若眾生所有苦生，彼一切皆以欲為本，欲生、欲集、欲起、欲因、欲緣而苦生。」
<p/>聚落主白佛言：「世尊！極略說法，不廣分別，我所不解。善哉！世尊！唯願廣說，令我等解。」
<p/>佛告聚落主：「我今問汝，隨汝意說。聚落主！於意云何？若眾生於此;欝鞞羅聚落住者，是若縛、若打<note n="s32.56"/>、若責、若殺，汝心當起憂、悲、惱苦不？」
<p/>聚落主白佛言：「世尊！亦不一向。若諸眾生於此;欝鞞羅聚落住者，於我有欲、有貪、有愛、有念、相習近者，彼遭若縛、若打、若責、若殺，我則生憂、悲、惱苦<note n="s32.57"/>。若彼眾生所無欲、貪、愛、念、相習近者，彼遭縛、打、責、殺，我何為撗生憂、悲 *惱苦？」
<p/>佛告聚落主：「是故當知：眾生種種苦生，彼一切皆以欲為本，欲生、欲習、欲起、欲因、欲緣而生眾苦。聚落主！於意云何？汝依父母不相見者，則生欲、貪、愛、念不？」
<p/>聚落主言：「不也，世尊！」
<p/>「聚落主！於意云何？若見、若聞彼依父母，當起欲、愛、念不？」
<p/>聚落主言：「如是，世尊！」
<p/>復問：「聚落主！於意云何？彼依父母，若無常變異者，當起憂、悲、惱苦不？」
<p/>聚落主言：「如是，世尊！若依父母無常變異者，我或隣<note n="s32.58"/>死，豈唯憂、悲、惱苦？」
<p/>佛告聚落主：「是故當知：若諸眾生所有苦生，一切皆以愛欲為本，欲生、欲集、欲起、欲因、欲緣而生苦。」
<p/>聚落主言：「奇哉！世尊！善說如此依父母譬。我有依父母，居在異處，我日日遣信問其安否；使未時還，我以憂苦，況復無常，而無憂苦？」
<p/>佛告聚落主：「是故我說，其諸眾生所有憂苦，一切皆以欲為根本，欲生、欲集、欲起、欲因、欲緣而生憂苦。」
<p/>佛告聚落主：「若有四愛念無常變異者，則四憂苦生；若三、二，若一愛念無常變異者，則一憂苦生。聚落主！若都無愛念者，則無憂苦塵勞。」卽說偈言：
<p/>「若無世間愛念者，則無憂苦塵勞患；
<p/>一切憂苦消滅盡，猶如蓮花<note n="s32.59"/>不著水。」
<p/>當其世尊說是法時，揭曇聚落主遠塵離垢，得法眼淨，見法得法，深入於法，度諸狐疑不由於他、不由他度，於正法、律得無所畏。從 *座起，整衣服，合掌白佛：「已度，世尊！我以<note n="s32.60"/>超越。我從今日，歸佛、歸法、歸比丘僧，盡其壽命，為優婆塞。唯憶持我！」
<p/>佛說此經已，揭<note n="s32.61"/>曇聚落主聞佛所說，歡喜隨喜，作禮而去。
<sid n="906"/><note n="s32.62"/>
<p/>如是我聞：
<p/>一時，佛在摩竭提國人間遊行，與千二百五十比丘、千優婆塞、五百乞殘食人，從城至城，從聚落至聚落，人間遊行，至那羅聚落好衣菴羅園<note n="s32.63"/>中。
<p/>時，有刀師氏<note n="s32.64"/>聚落主是尼揵弟子，詣尼揵所，禮尼揵足，退坐一面。
<p/>爾時，尼揵語刀師氏聚落主：「汝能共沙門瞿曇作蒺蔾<note n="s32.65"/>論，令沙門瞿曇不得語、不得不語耶？」
<p/>聚落主言：「阿梨！我立何等論為蒺 *蔾論，令沙門瞿曇不得語、不得不語？」
<p/>尼揵語聚落主言：「汝往詣沙門瞿曇所，作是問：『瞿曇！常願欲令諸家福利具足增長，作如是願、如是說不？』若答汝言『不』者，汝當問言：『沙門瞿曇！與凡愚夫有何等異？』若言『有願有說』者，當復問言：『沙門瞿曇！若有如是願、如是說者，今云何於飢饉世，遊行人間，將諸大眾千二百五十比丘、千優婆塞、五百乞殘食人，從城至城，從村至村，損<note n="s32.66"/>費世間，如大雨雹，雨已，乃是減損，非增益也。瞿曇所說，殊不相應，不類不似，前後相違。』如是，聚落主！是名蒺 *蔾論，令彼沙門瞿曇不得語、不得不語。」
<p/>爾時，刀師氏聚落主受尼揵勸教已，詣佛所恭敬問訊，恭敬問訊已，退坐一面，白佛：「瞿曇！常欲願令諸家福利增長不？」
<p/>佛告聚落主：「如來長夜欲令諸家福利增長，亦常作是說。」
<p/>聚落主言：「若如是者，云何，瞿曇！於飢饉世人間乞食，將諸大眾……乃至不似不類，前後相違？」
<p/>佛告聚落主：「我憶九十一劫以來，不見一人施一比丘，有盡有減。聚落主！汝觀今日有人家大富，多錢財、多眷屬、多僕從，當知其家長夜好施，真實寂止，故致斯福利。聚落主！有八因緣，令人損減福利不增。何等為八？王所逼、賊所劫、火所焚、水所漂、藏自消減、抵債不還、怨憎殘破、惡子費用。有是八種為錢財難聚。聚<note n="s32.67"/>落主！我說無常為第九句。如是，聚落主！汝捨九因九緣，而言『沙門瞿曇破壞他家』，不捨惡言、不捨惡見，如鐵槍投水，身壞命終，生<note n="s32.68"/>地獄中。」
<p/>時，刀師氏聚落主心生恐怖，身毛皆竪，白佛言：「世尊！我今悔過！如愚如癡，不善不辯，於瞿曇所不實欺誑，虛說妄語。」
<p/>聞佛所說，歡喜隨喜，從 *座起去。
<sid n="907"/><note n="s32.69"/>
<p/>如是我聞：
<p/>一時，佛住那羅聚落好衣菴羅園中。
<p/>時，有刀師氏聚落主，先是尼揵弟子，詣尼揵所，禮尼揵足，退坐一面。
<p/>爾時，尼揵語聚落主：「汝能共沙門瞿曇作蒺 *蔾論，令沙門瞿曇不得語、不得不語？」
<p/>聚落主白尼揵：「阿梨！何等為蒺 *蔾論，令沙門瞿曇不得語、不得不語耶？」
<p/>尼揵語聚落主：「汝往沙門瞿曇所，作如是言：『瞿曇！不常欲安慰一切眾生，讚歎安慰一切眾生耶？』若言『不』者，應語言：『瞿曇與凡愚夫有何等異？』若言『常欲安慰一切眾生，讚歎安慰一切眾生』者，復應問言：『若欲安慰一切眾生者，以何等故，或為一種人說法？或不為一種人說法？』作如是問者，是名蒺 *蔾論，令彼沙門瞿曇不得語、不得不語。」
<p/>爾時，聚落主受尼揵勸進已，往詣佛所，恭敬問訊已，退坐一面，白佛言：「瞿曇！豈不欲常安慰一切眾生，歎說安慰一切眾生？」
<p/>佛告聚落主：「如來長夜慈愍安慰一切眾生，亦常歎說安慰一切眾生。」
<p/>聚落主白佛言：「若然者，如來何故為一種人說法？又復不為一種人說法？」
<p/>佛告聚落主：「我今問汝，隨意答我。聚落主！譬如有三種田，有一種田沃壤肥
<p/>澤，第二田中<note n="s32.70"/>，第三田塉<note n="s32.71"/>薄，云何，聚落主！彼田主先於何田耕治下種？」
<p/>聚落主言：「瞿曇！於最沃壤肥澤者，先耕下種。」
<p/>「聚落主！復於何田次耕下種？」
<p/>聚落主言：「瞿曇！當於中田次耕下種。」
<p/>佛告聚落主：「復於何田次耕下種？」
<p/>聚落主言：「當於最下 *塉薄之田，次耕下種。」
<p/>佛告聚落主：「何故如是？」
<p/>聚落主言：「不欲廢田存種而已。」
<p/>佛告聚落主：「我亦如是，如彼沃壤<note n="s32.72"/>肥澤田者，我諸比丘、比丘尼亦復如是。我常為彼演說正法，初、中、後善，善義善味，純一滿淨，梵行清白，開示顯現。彼聞法已，依於我舍、我洲、我覆、我蔭、我趣，常以淨眼，觀我而住，作如是念：佛所說法，我悉受持，令我長夜以義饒益，安隱樂住。
<p/>「聚落主！如彼中田者，我弟子優婆塞、優婆夷亦復如是。我亦為彼演說正法，初、中、後善，善義善味，純一滿淨，梵行清白，開發顯示。彼聞法已，依於我舍、我洲、我覆、我蔭、我趣，常以淨眼，觀察我住，作如是念：世尊說法，我悉受持，令我長夜以義饒益，安隱樂住。
<p/>「聚落主！如彼田家最下田者，如是我為諸外道異學尼揵子輩，亦為說法，初、中、後善，善義善味，純一滿淨，梵行清白，開示顯現。然於彼等少聞法者，亦為其說；多聞法者，亦為其說。然其彼眾於我善說法中，得一句法，知其義者，亦復長夜以義饒益，安隱樂住。」
<p/>時，聚落主白佛：「甚奇！世尊！善說如是三種田譬。」
<p/>佛告聚落主：「汝聽我更說譬類。譬如士夫有三水器：第一器<note n="s32.73"/>不穿不壞，亦不津漏。第二器不穿不壞，而有津漏。第三器者，穿壞津漏。云何，聚落主！彼士夫三種器中，常持淨水著何等器中？」
<p/>聚落主言：「瞿曇！當以不穿不壞、不漏津者，先以盛水。」
<p/>佛告聚落主：「次復應以何器盛水？」
<p/>聚落主言：「瞿曇！當持彼器不穿不壞而津漏者，次以盛水。」
<p/>佛告聚落主：「彼器滿已，復以何器為後盛水？」
<p/>聚落主言：「以穿壞津漏之器最後盛水。所以者何？須臾之間，供小用故。」
<p/>佛告聚落主：「如彼士夫不穿不壞、不津漏器，諸弟子比丘、比丘尼亦復如是。我常為彼演說正法，……乃至長夜以義饒益，安隱樂住。如第二器不穿不壞而津漏者，我諸弟子優婆塞、優婆夷亦復如是。我常為彼演說正法，……乃至長夜以義饒益，安隱樂住。如第三器穿壞津漏者，外道異學諸尼揵輩亦復如是。我亦為彼演說正法，初、中、後善，善義善味，純一滿淨，梵行清白，開示顯現。多亦為說，少亦為說。彼若於我說一句法，知其義者，亦得長夜安隱樂住。」
<p/>時，刀師氏聚落主聞佛所說，心大恐怖，身毛皆竪，前禮佛足悔過：「世尊！如愚如癡，不善不辯，於世尊所不諦真實，虛偽妄說！」
<p/>聞佛所說，歡喜隨喜，禮足而去。
<sid n="908"/><note n="s32.74"/>
<p/>如是我聞：
<p/>一時，佛住那羅聚落好衣菴羅園中。
<p/>時，有刀師氏聚落主──尼揵弟子，來詣佛所，稽首禮足，退坐一面。
<p/>爾時，世尊告聚落主：「欲何所論？尼揵若提子為何所說？」
<p/>聚落主言：「彼尼揵若提子說：『殺生者，一切皆墮泥犁<note n="s32.75"/>中，以多行故，則將至彼；如是盜、邪婬、妄語皆墮泥犁<note n="s32.76"/>中，以多行故，則將至彼。』」
<p/>佛告聚落主：「若如尼揵若提子說『殺生者墮泥犁中，以多行故，而往生彼』者，則無有眾生墮泥犁中。聚落主！於意云何？何等眾生於一切時有心殺生？復於何時有心不殺生？乃至何時有心妄語？何時有心不妄語？」
<p/>聚落主白佛言：「世尊！人於晝夜，少時有心殺生，……乃至少時有心妄語，而多時不有心殺生，……乃至妄語。」
<p/>佛告聚落主：「若如是者，豈非無有人墮於泥犁中耶？如尼揵所說：『有人殺生者，一切墮泥犁中，多習行者將往生彼，……乃至妄語亦復如是。』聚落主！彼大師出興於世，覺想籌量，入覺想地住。於凡夫地自辯所說，隨意籌量，為諸弟子作如是說法，言『殺生者，一切皆墮泥犁中，多習行<note n="s32.77"/>將往生彼，乃至妄語亦復如是。』彼諸弟子若信其說，言：『我大師知其所知，見其所見，能為弟子作如是說：若殺生者，一切皆墮泥犁中，多習行故，將往生彼。我本有心殺生、偷盜、邪婬、妄語，當墮泥犁中。』得如是見，乃至不捨此見，不厭彼業，不覺彼悔，於未來世，不捨殺生，乃至不捨妄語，彼意解脫不滿足，慧解脫亦不滿足。意解脫不滿足、慧解脫不滿足故，則為謗聖邪見；邪見因緣故，身壞命終，生惡趣泥犁中。如是，聚落主！有因、有緣眾生煩惱，有因、有緣眾生業煩惱。
<p/>「聚落主！如來、應、等正覺、明行足、善逝、世間解、無上士、調御丈夫、天人師、佛、世尊出興於世，常為眾生呵責殺生，讚歎不殺；呵責偷盜、邪婬、妄語，讚歎不盜、不婬、不妄語。常以此法，化諸聲聞，令念樂信重，言：『我大師知其所知，見其所見，呵責殺生，讚歎不殺，……乃至呵責妄語，讚歎不妄語。我從昔來，以愚癡無慧，有心殺生。我緣是故，今自悔責。』雖不能令彼業不為，且因此悔責故，於未來世，得離殺生，……乃至得離盜、婬、妄語，亦得滿足正意解脫，滿足慧解脫。意解脫、慧解脫滿足已，得不謗賢聖，正見成就；正見因緣故，得生善趣天上。如是，聚落主！有因、有緣眾生業煩惱清淨。
<p/>「聚落主！彼多聞聖弟子作如是學：隨時晝夜觀察所起少有心殺生、多有心不殺生。若於有心殺生，當自悔責，不是不類。若不有心殺生，無怨無憎，心生隨喜；隨喜已，歡喜生；歡喜已，心猗<note n="s32.78"/>息；心 *猗息已，心受樂；受樂已，則心定；心定<note n="s32.79"/>已，聖弟子心與慈俱，無怨無嫉，無有瞋恚，廣大無量，滿於一方，正受住<note n="s32.80"/>。二方、三方，乃至四方、四維、上下、一切世間，心與慈俱，無怨無嫉，無有瞋恚，廣大無量，善修習，充滿諸方，具足正受住。」
<p/>爾時，世尊以爪甲<note n="s32.81"/>抄少土，語刀師氏聚落主言：「云何，聚落主！我爪 *甲土多？大地為多？」
<p/>聚落主白佛言：「世尊！爪 *甲土少少耳，大地土無量無數。」
<p/>佛告聚落主：「如甲上之土甚少，大地之土其數無量。如是心與慈俱，修習多修習，諸有量業<note n="s32.82"/>者，如 *甲上土，不能將去<note n="s32.83"/>，不能令住<note n="s32.84"/>。如是偷盜對以悲心，邪婬對以喜心，妄語對以捨心，不得為比。」
<p/>說是語時，刀師氏聚落主遠塵離垢，得法眼淨。聚落主見法、得法、覺法、知法、深入於法，離諸狐疑不由於他、不隨於他，於正法、律得無所畏。從 *座起，整衣服，右膝著地，合掌白佛：「我已度，世尊！已越，世尊！我今<note n="s32.85"/>歸佛、歸法、歸比丘僧，盡其壽命，為優婆塞。世尊！譬如士夫欲求燈明，取其馬尾，以為燈炷，欲吹令然<note n="s32.86"/>，終不得明，徒自疲勞，燈竟不然。我亦如是，欲求明智，於諸愚癡尼揵子所，愚癡習近，愚癡和合，愚癡奉事，徒自勞苦，不得明智，是故我今<note n="s32.87"/>重歸依佛、歸法、歸僧。從今以去，於彼尼揵愚癡不善不辯者所，少信、少敬、少愛、少念，於今遠離。是故，我今<note n="s32.88"/>第三歸佛、歸法、歸僧，乃至盡壽，為優婆塞，自淨其心。」
<p/>時，刀師氏聚落主聞佛所說，歡喜隨喜，作禮而去。
<sid n="909"/><note n="s32.89"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「世間有三種調馬<note n="s32.90"/>。何等為三種？有馬捷疾具足<note n="s32.91"/>、色不具足、形體不具足。有馬色具足<note n="s32.92"/>、捷疾具足、形體不具足。有馬捷疾具足、色具足、形體具足<note n="s32.93"/>。如是有三種調士夫相。何等為三？有士夫捷疾具足、色不具足、形體不具足。有士夫捷疾具足、色具足、形體不具足。有士夫捷疾具足、色具足、形體具足。
<p/>「比丘！何等為不<note n="s32.94"/>調士夫捷疾具足、色不具足、形體不具足？有士夫於此苦<note n="s32.95"/>如實知，此苦集、此苦滅、此苦滅道跡如實知，如是觀者三結斷──身見、戒取、疑。此三結斷得須陀洹，不墮惡趣法，決定正趣三菩提，七有天人往生，究竟苦邊，是名捷疾具足？何等為非色具足。若有問阿毘曇、律<note n="s32.96"/>，不能以具足句味，次第隨順，具足解說，是名色不具足。云何形體不具足？非大德名聞，感致衣被、飲食、床臥、湯藥、眾具，是名士夫捷疾具足、色不具足、形體不具足。
<p/>「何等為捷疾具足、色具足、形體不具足？謂士夫此苦如實知，此苦集、此苦滅、此苦滅道跡如實知，……乃至究竟苦邊，是捷疾具足。何等為色具足？若問阿毘曇、律，……乃至能為解說，是名色具足。何等為形體不具足？非大德名聞，不能感致衣被、飲食、臥具、湯藥，是名士夫捷疾具足、色具足、形體不具足。
<p/>「何等為士夫捷疾具足、色具足、形體具足？謂士夫此苦如實知，此苦集、此苦滅、此苦滅道跡如實知，……乃至究竟苦邊，是名捷疾具足。何等為色具足？若問阿毘曇、律，……乃至能解說<note n="s32.97"/>，是名色具足。何等為<note n="s32.98"/>形體具足？大德名聞，……乃至臥具、湯藥，是名形體具足。是名士夫捷疾具足、色具足、形體具足。」
<p/>佛說此經已，諸比丘聞佛所說，歡喜奉行！
<sid n="910"/><note n="s32.99"/>
<p/>如是我聞：
<p/>一時，佛住王舍城迦蘭陀竹園。
<p/>爾時，世尊告諸比丘：「世間有三種良馬<note n="s32.100"/>。何等為三？有馬捷疾具足、非色具足、非形體具足。有馬捷疾具足、色具足、非形體具足。有馬捷疾具足、色具足、形體具足。於正法、律有三種善男子。何等為三？有善男子捷疾具足、非色具足、非形體具足。有善男子捷疾具足、色具足、非形體具足。有善男子捷疾具足、色具足、形體具足。
<p/>「何等為善男子捷疾具足、非色具足、非形體具足？謂善男子苦聖諦如實知，苦集聖諦如實知，苦滅聖諦如實知，苦滅道跡聖諦如實知。作如是知、如是見已，斷五下分結，謂身見、戒取、疑、貪欲、瞋恚；斷此五下分結已，得生般涅槃阿那含<note n="s32.101"/>，不復還生此世，是名善男子捷疾具足。云何色不具足？若問阿毘曇、律，不能解了句味，次第順便，決定解說，是名色不具足。云何形體不具足？謂非名聞大德，能感財利供養、衣被、飲食、隨病湯藥，是名善男子捷疾具足、非色具足、非形體具足。
<p/>「何等為捷疾具足、色具足、非形體具足？謂善男子此苦聖諦如實知，……乃至得生般涅槃阿那含，不復還生此世，是名捷疾具足。云何色具足？若有問阿毘曇、律，能以次第句味，隨順決定，而為解說，是名色具足。云何非形體具足？謂非名聞大德，能感財利供養、衣被、飲食、隨病湯藥，是名善男子捷疾具足、色具足、非形體具足。
<p/>「何等為善男子捷疾具足、色具足、形體具足？謂善男子此苦聖諦如實知，……乃至得阿那含生般涅槃，不復還生此世，是名捷疾具足。何等為色具足？若有問阿毘曇、毘尼，……乃至而為解說，是名色具足。何等為形體具足？謂名聞大德能感財利，……乃至湯藥、眾具，是<note n="s32.102"/>名形體具足。是名善男子捷疾具足、色具足、形體具足。」
<p/>佛說此經已，諸比丘聞佛所說，歡喜奉行！
<p/>雜阿含經卷第三十二
<note n="s33.1"/>
<sid n="911"/><note n="s33.2"/>
<p/>如是我聞：
<p/>一時，佛住王舍城迦蘭陀竹園。
<p/>爾時，世尊告諸比丘：「世間有三種良馬<note n="s33.3"/>。何等為三？謂有馬捷疾具足、非色具足、非形體具足，有馬捷疾具足、色具足、非形體具足，有馬捷疾具足、色具足、形體具足。如是於此法<note n="s33.4"/>、律有三種善男子。何等為三？有善男子捷疾具足、非色具足、非形體具足，有善男子捷疾具足、色具足、非形體具足，有善男子捷疾具足、色具足、形體具足。
<p/>「何等為善男子捷疾具足、非色具足、非形體具足？謂善男子此苦聖諦如實知，此苦集聖諦如實知，此苦滅聖諦如實知，此苦滅道跡聖諦如實知。如是知、如是見已，欲有漏心解脫、有有漏心解脫、無明有漏心解脫：我生已盡，梵行已立，所作已作，自知不受後有，是名捷疾具足。云何非色具足？若有問阿毘曇、律，……乃至不能為決定解說，是名色不具足。何等非形體具足？謂非名聞大德，……乃至不感湯藥、眾具，是名形體不具足。是名善男子捷疾具足、非色具足、非形體具足。
<p/>「何等為善男子捷疾具足、色具足、非形體具足？謂善男子此苦聖諦如實知，……乃至不受後有，是名捷疾具足。云何色具足？謂若有問阿毘曇、毘尼，……乃至能為決定解說，是名色具足。何等為非形體具足？謂非名聞大德，……乃至不能感湯藥、眾具，是名善男子捷疾具足、色具足、非形體具足。
<p/>「何等為善男子捷疾具足、色具足、形體具足？謂善男子此苦聖諦如實知，……乃至不受後有，是名捷疾具足。何等為色具足？謂善男子若有問阿毘曇、毘尼，……乃至能為決定解說，是名色具足。何等為形體具足？謂善男子名聞大德，……乃至能感湯藥、眾具，是<note n="s33.5"/>名形體具足。是名善男子捷疾具足、色具足、形體具足。」
<p/>佛說此經已，諸比丘聞佛所說，歡喜奉行！
<sid n="912"/><note n="s33.6"/>
<p/>如是我聞：
<p/>一時，佛住王舍城迦蘭陀竹園。
<p/>爾時，世尊告諸比丘：「世有三種良馬，王所服乘。何等為三？謂良馬色具足、力具足、捷疾具足。如是於正法、律有三種善男子，世所奉事、供養、恭敬，為無上福田。何等為三？謂善男子色具足、力具足、捷疾具足。
<p/>「何等為色具足？謂善男子住於淨戒波羅提木叉律儀，威<note n="s33.7"/>儀行處具足，見微細罪，能生怖畏，受持學戒，是名色具足。
<p/>「何等力具足？已生惡不善法令斷，生欲、精勤方便，攝受增長；未生惡不善法不起，生欲、精勤方便，攝受增長。未生善法令起，生欲、精勤方便，攝受增長；已生善法住不忘失，生欲、精勤方便，攝受增長，是名力具足。
<p/>「何等為捷疾具足？謂此苦聖諦如實知，……乃至得阿羅漢，不受後有，是名捷疾具足。是名善男子色具足、力具足、捷疾具足。」
<p/>佛說此經已，諸比丘聞佛所說，歡喜奉行！
<sid n="913"/><note n="s33.8"/>
<p/>如是我聞：
<p/>一時，佛住王舍城迦蘭陀竹園。
<p/>爾時，世尊告諸比丘：「世有良馬，四能<note n="s33.9"/>具足，當知是良馬，王所服乘。何等為四？所謂賢善、捷疾、堪能、調柔。如是善男子四德成就，世所宗重，承事供養，為無上福田。何等為四？謂善男子成就無學戒身、無學定身、無學慧身、無學解脫身。」
<p/>佛說此經已，諸比丘聞佛所說，歡喜奉行！
<sid n="914"/><note n="s33.10"/>
<p/>如是我聞：
<p/>一時，佛住王舍城迦蘭陀竹園<note n="s33.11"/>。
<p/>爾時，世尊告諸比丘：「世有四種良馬，有良馬駕以平乘，顧其鞭影馳駃<note n="s33.12"/>，善能觀察御者形勢，遲速左右，隨御者心，是名，比丘！世間良馬第一之德。復次，比丘！世間良馬不能顧影而自驚察，然以鞭杖<note n="s33.13"/>觸其毛尾則能驚速察御者心，遲速左右，是名世間第二良馬。復次，比丘！若世間良馬不能顧影，及觸皮毛能隨人心，而以鞭杖小侵皮肉則能驚察，隨御者心，遲速左右，是名，比丘！第三良馬。復次，比丘！世間良馬不能顧其鞭影，及觸皮毛，小侵膚肉，乃以鐵錐刺身，徹膚傷骨，然後方驚，牽車著路，隨御者心，遲速左右，是名世間第四良馬。
<p/>「如是於正法、律有四種善男子。何等為四？謂善男子聞他聚落有男子、女人疾病困苦，乃至死，聞已，能生恐怖，依正思惟，如彼良馬顧影則調，是名第一善男子於正法、律能自調伏。復次，善男子不能聞他聚落若男、若女老、病、死苦，能生怖畏，依正思惟；見他聚落若男、若女老、病、死苦，則生怖畏，依正思惟，如彼良馬觸其毛尾，能速調伏，隨御者心，是名第二善男子於正法、律能自調伏。復次，善男子不能聞、見他聚落中男子、女人老、病、死苦，生怖畏心，依正思惟；然見聚落、城邑有善知識及所親近老、病、死苦，則生怖畏，依正思惟，如彼良馬，觸其膚肉，然後調伏，隨御者心，是名第三<note n="s33.14"/>善男子於聖法、律而自調伏。復次，善男子不能聞、見他聚落中男子、女人及所親近老、病、死苦，生怖畏心，依正思惟；然於自身老、病、死苦能生厭怖，依正思惟，如彼良馬侵肌徹骨，然後乃調，隨御者心，是名第四善男子於聖法、律能自調伏。」
<p/>佛說此經已，諸比丘聞佛所說，歡喜奉行！
<sid n="915"/><note n="s33.15"/>
<p/>如是我聞：
<p/>一時，佛住王舍城迦蘭陀竹園。
<p/>時<note n="s33.16"/>，有調馬師名曰只尸<note n="s33.17"/>，來詣佛所，稽首佛足，退坐一面，白佛言：「世尊！我觀世間甚為輕賤<note n="s33.18"/>，猶如群羊。世尊！唯我堪能調馬<note n="s33.19"/>；狂逸惡馬，我作方便，須臾令彼態病悉現，隨其態病，方便調伏。」
<p/>佛告調馬師聚落主：「汝以幾種方便調伏於馬？」
<p/>馬師白佛：「有三種法調伏惡馬。何等為三？一者柔軟，二者麁澁，三者柔軟麁澁<note n="s33.20"/>。」
<p/>佛告聚落主：「汝以三種方便調馬，猶不調者，當如之何？」
<p/>馬師白佛：「遂不調者，便當殺之。所以者何？莫令辱我。」調馬師白佛：「世尊是無上調御丈夫，為以幾種方便調御丈夫？」
<p/>佛告聚落主：「我亦以三種方便調御丈夫。何等為三？一者一向軟柔，二者一向麁澁，三者柔軟麁澁。」
<p/>佛告聚落主：「所謂一向柔軟者，如所說：此是身善行，此是身善行報，此是口、意善行，此是口、意善行報，是名天、是名人、是名善趣化生、是名涅槃，是為柔軟。
<p/>「麁澁者，如所說：是身惡行，是身惡行報，是口、意惡行，是口、意惡行報，是名地獄、是名畜生、是名餓鬼、是名惡趣、是名墮惡趣，是名如來麁澁教也。
<p/>「彼柔軟麁澁俱者，謂如來有時說身善行，有時說身善行報，有時說口、意善行，有時說口、意善行報；有時說身惡行，有時說身惡行報，有時說口、意惡行，有時說口、意惡行報。如是名天、如是名人、如是名善趣、如是名涅槃，如是名地獄、如是名畜生、餓鬼、如是名惡趣、如是墮惡趣，是名如來柔軟麁澁教。」
<p/>調馬師白佛：「世尊！若以<note n="s33.21"/>三種方便調伏眾生，有不調者，當如之何？」
<p/>佛告聚落主：「亦當殺之。所以者何？莫令辱我。」
<p/>調馬師白佛言：「若殺生者，於世尊法為不清淨，世尊法中亦不殺生，而今言殺，其義云何？」
<p/>佛告聚落主：「如是！如是！如來法中殺生不清淨，如來法中亦不殺生；然如來法中以三種教授不調伏者，不復與語、不教、不誡。聚落主！於意云何？如來法中不復與語、不教、不誡，豈非死耶？」
<p/>調馬師白佛：「實爾，世尊！不復與語，永不教、誡，真為死也。世尊！以是之故，我從今日離諸惡不善業。」
<p/>佛告聚落主：「善哉所說！」
<p/>時，調馬師聚落主只尸聞佛所說，歡喜隨喜，禮足而去。
<sid n="916"/><note n="s33.22"/>
<p/>如是我聞：
<p/>一時，佛住王舍城迦蘭陀竹園<note n="s33.23"/>。
<p/>爾時，世尊告諸比丘：「世間馬有八態。何等為八？謂惡馬臨駕車時，後脚;蹹人，前脚跪地，奮頭齧人，是名世間馬第一態。復次，惡馬就駕車時，低頭振軛，是名世間惡馬第二之態。復次，世間惡馬就駕車時，下道而去，或復偏厲車，令其翻覆，是名第三之態。復次，世間惡馬就駕車時，仰頭却行，是名世間惡馬第四之態。復次，世間惡馬就駕車時，小得鞭杖，或斷繮折勒，縱橫馳走，是名第五之態。復次，世間惡馬就駕車時，擧前兩足，而作人立，是名第六之態。復次，世間惡馬就駕之時，加之鞭杖，安住不動，是名第七之態。復次，世間惡馬就駕之時，叢聚四脚，伏地不起，是名第八之態。
<p/>「如是，世間惡丈夫於正法、律有八種過。何等為八？若比丘！諸梵行者以見聞疑罪而發擧時，彼則瞋恚，反呵責彼言：『汝愚癡，不辯不善，他立擧汝，汝云何擧我？』如彼惡馬後脚雙蹹，前脚跪地，斷鞅折軛，是名丈夫於正法、律第一之過。
<p/>「復次，比丘！諸梵行者以見聞疑擧<note n="s33.24"/>，反出他罪，猶如惡馬怒項折軛，是名丈夫於正法、律第二之過。
<p/>「復次，比丘！諸梵行者以見聞疑擧，不以正答，橫說餘事，瞋恚憍慢，隱覆嫌恨，不忍<note n="s33.25"/>，無所由作，如彼惡馬不由正路，令車翻覆，是名丈夫於正法、律第三之過。
<p/>「復次，比丘！諸梵行者以見聞疑擧，令其憶念，而作是言：『我不憶念！』觝突不伏，如彼惡馬却縮轉退，是名丈夫於正法、律第四之過。
<p/>「復次，比丘！諸梵行者以見聞疑擧時，輕蔑不數<note n="s33.26"/>其人，亦不數僧，攝持衣鉢，隨意而去，如彼惡馬加以鞭杖，縱橫馳走，是名丈夫於正法、律第五之過。
<p/>「復次，比丘！諸梵行者以見聞疑擧時，自處高床，與諸上座共諍曲直，如彼惡馬雙脚人立，是名丈夫於正法、律第六之過。
<p/>「復次，比丘！諸梵行者以見聞疑擧時，默然不應，以惱大眾，如彼惡馬加其鞭杖，兀然不動，是名丈夫於正法、律第七之過。
<p/>「復次，比丘！諸梵行者以見聞疑擧時，則便捨戒，自生退沒，到於寺門，而作是言：『汝默然快喜安住，我自捨戒退沒。』如彼惡馬叢聚四足，伏地不動，是名丈夫於正法、律第八之過。是名比丘於正法、律有八種丈夫過惡。」
<p/>佛說此經已，諸比丘聞佛所說，歡喜奉行！
<sid n="917"/><note n="s33.27"/>
<p/>如是我聞：
<p/>一時，佛住王舍城迦蘭陀竹園。
<p/>爾時，世尊告諸比丘：「世間良馬有八種德成就者，隨人所欲，取道多少。何等為八？生於良馬鄉，是名良馬第一之德。復次，體性溫良，不驚恐人，是名良馬第二之德。復次，良馬不擇飲食，是名良馬第三之德。復次，良馬厭惡不淨，擇地而臥，是名良馬第四之德。復次，良馬諸情態速為調馬者現，馬師調習，速捨其態，是名良馬第五之德。復次，良馬安於駕乘，不顧餘馬，隨其輕重，能盡其力，是名良馬第六之德。復次，良馬常隨正路，不隨非道，是名良馬第七之德。復次，良馬若病、若老，勉力駕乘，不厭不倦，是名良馬第八之德。
<p/>「如是，丈夫於正法、律八德成就，當知是賢士夫。何等為八？謂賢士夫住於正戒波羅提木叉律儀，威儀行處具足，見微細罪，能生怖畏，受持學戒，是名丈夫於正法、律第一之德。復次，丈夫性自賢善，善調善住，不惱、不怖諸梵行者，是名丈夫第二之德。復次，丈夫次行乞食，隨其所得，若麁、若細，其心平等，不嫌、不著，是名丈夫第三之德。復次，丈夫心生厭離於身惡業，口、意惡業，惡不善法及諸煩惱，重受諸有熾然苦報，於未來世生、老、病、死、憂、悲、惱苦，增其厭離，是名丈夫第四之德。復次，丈夫若有沙門過，諂曲不實，速告大師及善知識，大師說法則時除斷，是名丈夫第五之德。復次，丈夫學心具足，作如是念：設使餘人學以不學，我悉當學，是名丈夫第六之德。復次，丈夫行八正道，不行非道，是名丈夫第七之德。復次，丈夫乃至盡壽，精勤方便，不厭不倦，是名丈夫第八之德。如是丈夫八德成就，隨其行地，能速昇進。」
<p/>佛說此經已，諸比丘聞佛所說，歡喜奉行！
<sid n="918"/><note n="s33.28"/>
<p/>如是我聞：
<p/>一時，佛住那梨聚落深谷精舍<note n="s33.29"/>。
<p/>爾時，世尊告詵陀<note n="s33.30"/>迦旃延：「當修真實禪，莫習強良<note n="s33.31"/>禪<note n="s33.32"/>，如強良馬，繫槽櫪上，彼馬不念：我所應作、所不應作，但念穀草。如是，丈夫於貪欲纏多所<note n="s33.33"/>修習故，彼以貪欲心思惟<note n="s33.34"/>，於出離道不如實知，心常馳騁，隨貪欲纏而求正受；瞋恚、睡眠、掉悔、疑多修習故，於出離道不如實知，以疑蓋心思惟，以求正受。
<p/>「詵陀！若真生馬繫槽櫪上，不念水草，但作是念：駕乘之事。如是，丈夫不念貪欲纏，住於出離如實知，不以貪欲纏而求正受，亦不瞋恚、睡眠、掉悔、疑纏，多住於出離；瞋恚、睡眠、掉悔、疑纏如實知，不以疑纏而求正受。
<p/>「如是，詵陀！比丘如是禪者，不依地修禪，不依水、火、風、空、識、無所有、非想非非想而修禪。不依此世、不依他世，非日、月，非見、聞、覺、識，非得非求，非隨覺，非隨觀而修禪。
<p/>「詵陀！比丘如是修禪者，諸天主、伊濕波羅<note n="s33.35"/>、波闍波提<note n="s33.36"/>恭敬合掌，稽首作禮而說偈言：
<p/>『南無大士夫，南無士之上！
<p/>以我不能知，依何而禪定？』」
<p/>爾時，有尊者跋迦利住於佛後，執<note n="s33.37"/>扇扇佛。時，跋迦利白佛言：「世尊！若比丘云何入禪，而不依地、水、火、風，乃至覺觀，而修禪定？云何比丘禪，諸天主、伊濕波羅、波闍波提合掌恭敬，稽首作禮而說偈言：
<p/>『南無大士夫，南無士之上！
<p/>以我不能知，依何而禪定？』」
<p/>佛告跋迦利：「比丘於地想能伏地想，於水、火、風想、無量空入處想、識入處想、無所有入處、非想非非想入處想。此世他世，日、月、見、聞、覺、識，若得若求，若覺若觀，悉伏彼想。跋迦利！比丘如是禪者，不依地、水、火、風，……乃至不依覺、觀而修禪。跋迦利！比丘如是禪者，諸天主、伊濕波羅、波闍波提恭敬合掌，稽首作禮而說偈言：
<p/>『南無大士夫，南無士之上！
<p/>以我不能知，何所依而禪？』」
<p/>佛說此經時，詵陀迦旃延比丘遠塵離垢，得法眼淨。跋迦利比丘不起諸漏，心得解脫。
<p/>佛說此經已，跋迦利比丘聞佛所說，歡喜奉行！
<sid n="919"/><note n="s33.38"/>
<p/>如是我聞：
<p/>一時，佛住迦毘羅衛國尼拘律園<note n="s33.39"/>中。
<p/>時，有釋種名摩訶男<note n="s33.40"/>，來詣佛所，稽首佛足，退坐一面，白佛言：「世尊！云何名為優婆塞？」
<p/>佛告摩訶男：「在家清白修習淨住，男相成就，作是說言：『我今盡壽歸佛、歸法、歸比丘僧，為優婆塞，證知我！』是名優婆塞<note n="s33.41"/>。」
<p/>摩訶男白佛言：「世尊！云何名為優婆塞信具足？」
<p/>佛告摩訶男：「優婆塞者，於如來所正信為本，堅固難動，諸沙門、婆羅門、諸天、魔、梵，及餘世間所不能壞。摩訶男！是名優婆塞信具足。」
<p/>摩訶男白佛言：「世尊！云何名優婆塞戒具足？」
<p/>佛告摩訶男<note n="s33.42"/>：「優婆塞離殺生、不與取、邪婬、妄語、飲酒，不樂作。摩訶男！是名優婆塞戒具足。」
<p/>摩訶男白佛言：「世尊！云何名優婆塞聞具足？」
<p/>佛告摩訶男：「優婆塞聞具足者，聞則能持，聞則積集，若佛所說初、中、後善，善義善味，純一滿淨，梵行清白，悉能受持。摩訶男！是名優婆塞聞具足。」
<p/>摩訶男白佛言：「世尊！云何名優婆塞捨具足？」
<p/>佛告摩訶男：「優婆塞捨具足者，為慳垢所纏者，心離慳垢，住於非家，修解脫施、勤施、常施，樂捨財物，平等布施。摩訶男！是名優婆塞捨具足。」
<p/>摩訶男白佛言：「世尊！云何名優婆塞智慧具足？」
<p/>佛告摩訶男：「優婆塞智慧具足者，謂此苦如實知，此苦集如實知，此苦滅如實知，此苦滅道跡如實知。摩訶男！是名優婆塞智<note n="s33.43"/>慧具足。」
<p/>爾時，釋氏摩訶男聞佛所說，歡喜隨喜，從座<note n="s33.44"/>起，作禮而去。
<sid n="920"/><note n="s33.45"/>
<p/>如是我聞：
<p/>一時，佛住迦毘羅衛國尼拘律園中。
<p/>爾時，釋氏摩訶男與五百優婆塞來詣佛所，稽首佛足，退坐一面，白佛言：「世尊！云何名優婆塞？」
<p/>佛告摩訶男：「優婆塞者，在家淨住，……乃至盡壽，歸依三寶，為優婆塞，證知我！」
<p/>摩訶男白佛言：「世尊！云何名優婆塞須陀洹？」
<p/>佛告摩訶男：「優婆塞須陀洹者，三結已斷已知，謂身見、戒取、疑。摩訶男！是名優婆塞須陀洹。」
<p/>摩訶男白佛言：「世尊！云何名優婆塞斯陀含？」
<p/>佛告摩訶男：「謂優婆塞三結已斷已知，貪、恚、癡薄。摩訶男！是名優婆塞斯陀含。」
<p/>摩訶男白佛言：「世尊！云何名優婆塞阿那含？」
<p/>佛告摩訶男：「優婆塞阿那含者，五下分結已斷已知，謂身見、戒取、疑、貪欲、瞋恚。摩訶男！是名優婆塞阿那含。」
<p/>時，摩訶男釋氏顧視五百優婆塞，而作是言：「奇哉！諸優婆塞！在家清白，乃得如是深妙功德。」
<p/>時，摩訶男優婆塞聞佛所說，歡喜隨喜，從 *座起，作禮而去。
<sid n="921"/><note n="s33.46"/>
<p/>如是我聞：
<p/>一時，佛住迦毘羅衛國尼拘律園中。
<p/>爾時，釋氏摩訶男來詣佛所，稽首佛足，退坐一面，白佛言：「世尊！云何名優婆塞？」
<p/>佛告摩訶男：「優婆塞者，在家清白，……乃至盡壽，歸依三寶，為優婆塞，證知我！」
<p/>摩訶男白佛<note n="s33.47"/>：「世尊！云何為滿足一切優婆塞事？」
<p/>佛告摩訶男：「若優婆塞有信無戒，是則不具，當勤方便，具足淨戒。具足信、戒而不施者，是則不具；以不具故，精勤方便，修習布施，令其<note n="s33.48"/>具足滿。信、戒、施滿，不能隨時往詣沙門，聽受正法，是則不具；以不具故，精勤方便，隨時往詣塔寺，見諸沙門，不一心聽受正法，是不具足。信、戒、施、聞修習滿足，聞已不持，是不具足；以不具足故，精勤方便，隨時往詣沙門，專心聽法，聞則能持。不能觀察諸法深義，是不具足；不具足故，精勤方便，信、戒、施、聞，聞則能持；持已，觀察甚深妙義，而不隨順知法次法向，是則不具；以不具故，精勤方便，信、戒、施、聞，受持觀察，了達深義，隨順行法次法向。摩訶男！是名滿足一切種優婆塞事。」
<p/>摩訶男白佛：「世尊！云何名優婆塞能自安慰，不安慰他？」
<p/>佛告摩訶男：「若優婆塞能自立戒，不能令他立於正戒；自持淨戒，不能令他持戒具足；自行布施，不能以施建立於他；自詣塔寺見諸沙門，不能勸他令詣塔寺往見沙門；自專聽法，不能勸人樂聽正法；聞法自持，不能令他受持正法；自能觀察甚深妙義，不能勸人令觀深義；自知深法<note n="s33.49"/>能隨順行法次法向，不能勸人令隨順行法次法向。摩訶男！如是八法成就者，是名優婆塞能自安慰，不安慰他。」
<p/>摩訶男白佛：「世尊！優婆塞成就幾法自安安他？」
<p/>佛告摩訶男：「若優婆塞成就十六法者，是名優婆塞自安安他。何等為十六？摩訶男！若優婆塞具足正信，建立他人；自持淨戒，亦以淨戒建立他人；自行布施，教人布施；自詣塔寺見諸沙門，亦教人往見諸沙門；自專聽法，亦教人聽；自受持法，教人受持；自觀察義，教人觀察；自知深義，隨順修行法次法向，亦復教人解了深義，隨順修行法次法向。摩訶男！如是十六法成就者，是名優婆塞能自安慰，亦安慰他人。
<p/>「摩訶男！若優婆塞成就如是十六法者，彼諸大眾悉詣其所，謂婆羅門眾、剎利眾、長者眾、沙門眾，於諸眾中威德顯曜，譬如日輪，初、中及後，光明顯照。如是，優婆塞十六法成就者，初、中及後，威德顯照。如是，摩訶男！若優婆塞十六法成就者，世間難得。」
<p/>佛說此經已，釋氏摩訶男聞佛所說，歡喜隨喜，卽<note n="s33.50"/>從 *座起，作禮而去。
<sid n="922"/><note n="s33.51"/>
<p/>如是我聞：
<p/>一時，佛住迦毘羅衛國尼拘律園中。
<p/>爾時，釋氏摩訶男來詣佛所，稽首禮足，退坐一面，白佛言：「世尊！此迦毘羅衛國安隱豐樂，人民熾盛，我每出入時，眾多翼<note n="s33.52"/>從，狂象、狂人、狂乘常與是俱。我自恐與此諸狂俱生俱死，忘於念佛、念法、念比丘僧。我自思惟：命終之時，當生何處？」
<p/>佛告摩訶男：「莫恐！莫怖！命終之<note n="s33.53"/>後，不生惡趣，終亦無惡。譬如大樹，順下、順注、順輸，若截根本，當墮何處？」
<p/>摩訶男白佛：「隨彼順下、順注、順輸。」
<p/>佛告摩訶男：「汝亦如是，若命終時，不生惡趣，終亦無惡。所以者何？汝已長夜修習念佛、念法、念僧，若命終時，此身若火燒，若棄塚間，風飄<note n="s33.54"/>日曝<note n="s33.55"/>，久成塵末<note n="s33.56"/>，而心意識久遠長夜正信所熏，戒、施、聞、慧所熏，神識上昇，向安樂處，未來生天。」
<p/>時，摩訶男聞佛所說，歡喜隨喜，作禮而去。
<sid n="923"/><note n="s33.57"/>
<p/>如是我聞：
<p/>一時，佛住迦毘羅衛國尼拘律園中。
<p/>爾時，釋氏摩訶男來詣佛所，稽首禮足，退坐一面，白佛言：「世尊！若比丘在於學地，求所未得──上昇進道<note n="s33.58"/>，安隱涅槃。世尊！彼當<note n="s33.59"/>云何修習，多修習住，於此法、律得諸漏盡，無漏心解脫、慧解脫，現法自知作證：我生已盡，梵行已立，所作已作，自知不受後有？」
<p/>佛告摩訶男：「若比丘在於學地，求所未得──上昇 *進道，安隱涅槃，彼於爾時，當修六念，乃至進<note n="s33.60"/>得涅槃。譬如飢人，身體羸瘦，得美味食，身體肥澤。如是，比丘住在學地，求所未得──上昇進道，安隱涅槃，修六隨念，乃至疾得安隱涅槃。
<p/>「何等六念？謂聖弟子念如來事<note n="s33.61"/>──如來、應、等正覺、明行足、善逝、世間解、無上士、調御丈夫、天人師、佛、世尊。聖弟子如是念時，不起貪欲纏，不起瞋恚、愚癡心，其心正直。得如來義，得如來正法，於如來正法、於如來所得隨喜心；隨喜心已，歡悅；歡悅已，身猗息；身猗息已，覺受樂；覺<note n="s33.62"/>受樂已，其心定；心定已，彼聖弟子於兇嶮眾生中，無諸罣<note n="s33.63"/>閡<note n="s33.64"/>，入法流水<note n="s33.65"/>，乃至涅槃。
<p/>「復次，聖弟子念於法事──世尊法、律，現法能離生死熾然，不待<note n="s33.66"/>時節，通達現法<note n="s33.67"/>，緣自覺知。聖弟子如是念法者，不起貪欲、瞋恚、愚癡，……乃至念法所熏，昇進涅槃。
<p/>「復次，聖弟子念於僧事──世尊弟子善向、正向、直<note n="s33.68"/>向、誠向，行隨順法，有向須陀洹、得須陀洹，向斯陀含、得斯陀含，向阿那含、得阿那含，向阿羅漢、得阿羅漢，此是四雙八輩賢聖，是名世尊弟子僧，淨戒具足、三昧具足、智慧具足、解脫具足、解脫知見具足，所應奉迎，承事供養，為良福田。聖弟子如是念僧事時，不起貪欲、瞋恚、愚癡，……乃至念僧所熏，昇進涅槃。
<p/>「復次，聖弟子自念淨戒──不壞戒、不缺戒、不污戒、不雜戒、不他取戒、善護戒、明者稱譽戒、智者不厭戒。聖弟子如是念戒時，不起貪欲、瞋恚、愚癡，……乃至念戒所熏，昇進涅槃。
<p/>「復次，聖弟子自念施事──我得善利，於慳垢眾生中而得離慳垢處，於非家行解脫施，常自手施<note n="s33.69"/>，樂行捨法，具足等施。聖弟子如是念施時，不起貪欲、瞋恚、愚癡，……乃至念施所熏，昇進涅槃。
<p/>「復次，聖弟子念諸天事──有四大天王、三十三天、焰摩天、兜率陀天、化樂天、他化自在天。若有正信心者，於此命終，生彼諸天，我亦當行此正信；彼得淨戒、施、聞、捨、慧，於此命終，生彼諸天，我今亦當行此戒、施、聞、慧。聖弟子如是念天事者，不起貪<note n="s33.70"/>欲、瞋恚、愚癡，其心正直，緣彼諸天。彼聖弟子如是直心者，得深法利、得深義利、得彼諸天饒益隨喜；隨喜已，生欣悅；欣悅已，身猗息；身猗息已，覺受樂；覺受樂已，得心定；心定已，彼聖弟子處兇嶮眾生中，無諸 *罣*閡，入法水流。念天所熏故，昇進涅槃。
<p/>「摩訶男！若比丘住於學地，欲求上昇安樂涅槃，如是多修習，疾得涅槃者，於正法、律速盡諸漏，無漏心解脫、慧解脫，現法自知作證：我生已盡，梵行已立，所作已作，自知不受後有。」
<p/>時，釋氏摩訶男聞佛所說，歡喜隨喜，從 *座起，作禮而去。
<sid n="924"/><note n="s33.71"/>
<p/>如是我聞：
<p/>一時，佛住迦毘羅衛國尼拘律園中。時，有眾多比丘集於食堂為世尊縫衣。
<p/>時，釋氏摩訶男聞眾多比丘集於食堂為世尊縫衣，世尊不久三月安居訖，作衣竟，持衣鉢，人間遊行。聞已，往詣佛所，稽首佛足，退坐一面，白佛言：「世尊！我四體不攝，迷於四方，聞法悉忘。以聞眾多比丘集於食堂為世尊縫衣，世尊不久安居訖，作衣竟，持衣鉢，人間遊行，是故我今思惟：何時當復得見世尊及諸知識比丘？」
<p/>佛告摩訶男：「汝正使見世尊、不見世尊，見諸知識比丘及與不見，但當念於五法，精勤修習。摩訶男！當以正信為主，非不正信；戒具足、聞具足、施具足、慧具足為本，非不智慧。如是，摩訶男！依此五法，修六念處。何等為六？此摩訶男！念如來，當如是念──如來、應、等正覺……乃至佛、世尊。當念法、僧、戒、施、天事，乃至自行得智慧。如是，摩訶男！聖弟子成就十一法者，則為學跡，終不腐敗，堪任知<note n="s33.72"/>見、堪任決定，住甘露門，近於甘露<note n="s33.73"/>，不能一切疾得甘露涅槃。
<p/>「譬如伏<note n="s33.74"/>鷄*伏其卵，或五或十，隨時消息，愛護將養，正復中間放逸，猶能以爪以口啄卵，得生其子。所以者何？以彼鷄母初隨時消息，善愛護故。如是聖弟子成就十一法者，住於學跡，終不腐敗，……乃至不能一切<note n="s33.75"/>疾得甘露涅槃。」
<p/>佛說此經已，摩訶男釋氏聞佛所說，歡喜隨喜，作禮而去。
<sid n="925"/><note n="s33.76"/>
<p/>如是我聞：
<p/>一時，佛住迦毘羅衛國尼拘律園中。時，有眾多比丘集於食堂為世尊縫衣。
<p/>時，釋氏摩訶男聞諸比丘集於食堂為世尊縫衣，世尊不久安居訖，作衣竟，持衣鉢，人間遊行。聞已，詣佛所，稽首禮足，退坐一面，白佛言：「世尊！我今四體不攝，迷於四方，先所聞法，今悉忘失。以聞眾多比丘集於食堂為世尊縫衣，乃至人間遊行，我作是念：何時當復得見世尊及諸知識比丘？」
<p/>佛告摩訶男：「汝見如來、不見如來，見諸比丘、不見諸比丘，且汝常當勤修六法。何等為六？正信為本，戒、施、聞、空、慧以為根本，非不智慧。是故，摩訶男！依此六法已，於上增修六隨念──念如來事，……乃至念天。如是十二種念成就，彼聖弟子諸惡退減不增長，消滅不起，離塵垢，不增塵垢，捨離不取；不取故不著，以不取著故，緣自涅槃：我生已盡，梵行已立，所作已作，自知不受後有。」
<p/>佛說此經已，釋氏摩訶男聞佛所說，歡喜隨喜，從 *座起，作禮而去。
<sid n="926"/><note n="s33.77"/>
<p/>如是我聞：
<p/>一時，佛住迦毘羅衛國尼拘律園中。
<p/>爾時，釋氏摩訶男來詣佛所，稽首佛足，退坐一面，白佛言：「世尊！如我解佛所說，正受故解脫，非不正受。云何，世尊！為先正受而後解脫耶？為先解脫而後正受耶？為正受解脫不前不後一時俱生耶？」
<p/>爾時，世尊默然而住，如是摩訶男第二第三問，佛亦再三默然住。
<p/>爾時，尊者阿難住於佛後，執扇扇佛。尊者阿難作是念：釋氏摩訶男以此深義而問世尊，世尊病差<note n="s33.78"/>未久，我今當說餘事，以引於彼語。「摩訶男！學人亦有戒，無學人亦有戒；學人有三昧，無學人亦有三昧；學人有慧，無學人亦有慧；學人有解脫，無學人亦有解脫。」
<p/>摩訶男問尊者阿難：「云何為學人戒？云何為無學人戒？云何學人三昧？云何無學人三昧？云何學人慧？云何無學人慧？云何學人解脫？云何無學人解脫？」
<p/>尊者阿難語摩訶男：「此聖弟子住於戒波羅提木叉律儀，威儀行處，受持學戒；受持學戒具足已，離欲、惡不善法，……乃至第四禪具足住；如是三昧具足已，此苦聖諦如實知，此苦集如實知，此苦滅如實知，此苦滅道跡如實知；如是知、如是見已，五下分結已斷已知，謂身見、戒取、疑、貪欲、瞋恚，此五下分結斷，於彼受生，得般涅槃阿那含，不復還生此世。彼當爾時，成就學戒、學三昧、學慧、學解脫，復於餘時盡諸有漏，無漏解脫、慧解脫，自知作證：我生已盡，梵行已立，所作已作，自知不受後有。彼當爾時成就無學戒、無學三昧、無學慧、無學解脫。如是，摩訶男！是名世尊所說學戒、學三昧、學慧、學解脫，無學戒、無學三昧、無學慧、無學解脫。」
<p/>爾時，釋氏摩訶男聞尊者阿難所說，歡喜隨喜，從 *座起，禮佛而去。
<p/>爾時，世尊知摩訶男去不久，語尊者阿難：「迦毘羅衛釋氏乃能與諸比丘共論深義？」
<p/>阿難白佛：「唯然，世尊！迦毘羅衛釋氏能與諸比丘共論深義。」
<p/>佛告阿難：「迦毘羅衛諸釋氏快得善利，能於甚深佛法賢聖慧眼而得深入。」
<p/>佛說此經已，尊者阿難聞佛所說，歡喜奉行！
<sid n="927"/><note n="s33.79"/>
<p/>如是我聞：
<p/>一時，佛住迦毘羅衛國尼拘律園中。
<p/>爾時，釋氏名曰沙陀<note n="s33.80"/>，語釋氏摩訶男：「世尊說須陀洹成就幾種法？」
<p/>摩訶男答言：「世尊說須陀洹成就四法。何等為四？謂於佛不壞淨，法、僧不壞淨，聖戒成就，是名四法成就須陀洹。」
<p/>釋氏沙陀語釋氏摩訶男：「莫作是說！莫作是言世尊說四法成就須陀洹<note n="s33.81"/>。然彼<note n="s33.82"/>三法成就須陀洹。何等為三？謂於佛不壞淨、於法不壞淨、於僧不壞淨，如是三法成就須陀洹。」如是第三說。釋氏摩訶男不能令沙陀受四法，釋氏沙陀不能令摩訶男受三法，共詣佛所，稽首佛足，退坐一面。
<p/>釋氏摩訶男白佛言：「世尊！釋氏沙陀來詣我所，問我言：『世尊說幾法成就須陀洹？』我;卽答言：『世尊說四法成就須陀洹。何等為四？謂於佛不壞淨，於法、僧不壞淨，聖戒成就，如是四法成就須陀洹。』釋氏沙陀作是言：『釋氏摩訶男！莫作是語！世尊說四法成就須陀洹，但三法成就須陀洹。何等為三？謂於佛不壞淨、於法不壞淨、於僧不壞淨，世尊說如是三法成就須陀洹。』如是再三說，我亦不能令彼釋氏沙陀受四法，釋氏沙陀亦不能令我受三法，是故俱來詣世尊所。今問世尊，須陀洹成就幾法？」
<p/>時，沙陀釋氏從坐起，為佛作禮，合掌白佛：「世尊！若有如是像類法起，一者世尊，一者比丘僧，我寧隨世尊，不隨比丘僧。或有如是像類法起，一者世尊，一者比丘尼僧、優婆塞、優婆夷、若天、若魔、若梵、若沙門、婆羅門、諸天、世人，我寧隨世尊，不隨餘眾。」
<p/>爾時，世尊告釋氏摩訶男：「如摩訶男！釋氏沙陀作如是論，汝當<note n="s33.83"/>云何？」
<p/>摩訶男白佛：「世尊！彼沙陀釋氏作如是論，我知復何<note n="s33.84"/>說，我唯言善，唯言真實。」
<p/>佛告摩訶男：「是故當知四法成就須陀洹，於佛不壞淨，於法、僧不壞淨，聖戒成就，如是受持。」
<p/>時，釋氏摩訶男聞佛所說，歡喜隨喜，從 *座起，作禮而去。
<sid n="928"/><note n="s33.85"/>
<p/>如是我聞：
<p/>一時，佛住迦毘羅衛國尼拘律園中。
<p/>時，有迦毘羅衛釋氏集供養堂，作如是論，問：「摩訶男！云何最後記說彼百手釋氏<note n="s33.86"/>命終，世<note n="s33.87"/>尊記彼得須陀洹，不墮惡趣法，決定正<note n="s33.88"/>向三菩提，七有天人往生，究竟苦邊。然彼百手釋氏犯戒飲酒，而復世尊記彼得須陀洹，……乃至究竟苦邊。汝摩訶男！當往問佛，如佛所說，我等奉持！」
<p/>爾時，摩訶男往詣佛所，稽首禮足，退坐一面，白佛言：「世尊！我等迦毘羅衛諸釋氏集供養堂，作如是論：『摩訶男！云何最後記說，是中百手釋氏命終，世尊記說得須陀洹，……乃至究竟苦邊。汝今當往重問世尊，如世尊所說，我等奉持！』我今問佛，唯願解說！」
<p/>佛告摩訶男：「善逝大師，善逝大師者，聖弟子所說，口說善逝，而心正念直<note n="s33.89"/>見，悉入善逝正法、律。正法、律者，聖弟子所說，口說正法，發心正念 *直見，悉入正法。善向僧，善向僧者，聖弟子所說，口說<note n="s33.90"/>善向，發心正念 *直見，悉入善向。如是，摩訶男！聖弟子於佛一向淨信，於法、僧一向淨信，於法利智、出智、決定智，八解脫具足身作證，以智慧見，有漏斷知。如是聖弟子不趣地獄、畜生、餓鬼，不墮惡趣，說阿羅漢俱解脫。
<p/>「復次，摩訶男！聖弟子一向於佛清淨信，……乃至決定智慧，不得八解脫身作證具足住，然彼知見有漏斷，是名聖弟子不墮惡趣，乃至慧解脫。復次，摩訶男！聖弟子一向於佛清淨信，……乃至決定智慧，八解脫身<note n="s33.91"/>作證具足住，而不見有漏斷，是名聖弟子不墮惡趣，乃至身證。
<p/>「復次，摩訶男！若聖弟子一向於佛清淨信，……乃至決定智慧，不得八解脫身作證具足住，然於正法、律如實知見，是名聖弟子不墮惡趣，乃至見到。復次，摩訶男！聖弟子一向於佛清淨信，……乃至決定智慧，於正法、律如實知見，不得見到，是名聖弟子不墮惡趣，乃至信解脫。
<p/>「復次，摩訶男！聖弟子信於佛言說清淨，信法、信僧言說清淨，於五法增上智慧，審諦堪忍，謂信、精進、念、定、慧，是名聖弟子不墮惡趣，乃至隨法行。
<p/>「復次，摩訶男！聖弟子信於佛言說清淨，信法、信僧言說清淨，乃至五法少慧，審諦堪忍，謂信、精進、念、定、慧，是名聖弟子不墮惡趣，乃至隨信行。
<p/>「摩訶男！此堅固樹，於我所說能知義者，無有是處！若能知者，我則記說，況復百手釋氏而不記說得須陀洹？摩訶男！百手釋氏臨命終時，受持淨戒，捨離飲酒，然後命終，我記說彼得須陀洹，乃至究竟苦邊。」
<p/>摩訶男釋氏聞佛所說，歡喜隨喜，從 *座起，作禮而去。
<sid n="929"/><note n="s33.92"/>
<p/>如是我聞：
<p/>一時，佛住毘舍離獼猴池側重閣講堂<note n="s33.93"/>。時，有四十比丘<note n="s33.94"/>住波梨耶<note n="s33.95"/>聚落，一切皆修阿練若行、糞掃衣、乞食<note n="s33.96"/>，學人未離欲，來詣佛所，稽首佛足，退住一面。
<p/>爾時，世尊作是念：此四十比丘住波梨耶聚落，皆修阿練若行、糞掃衣、乞食，學人未離欲，我今當為說法，令其卽於此生<note n="s33.97"/>不起諸漏，心得解脫。
<p/>爾時，世尊告波梨耶聚落四十比丘：「眾生無始生死，無明所蓋，愛繫其頸，長夜生死輪轉，不知苦之本際。諸比丘！於意云何？恒水洪流趣於大海，中間恒水為多？汝等本來長夜生死輪轉，破壞身體流血為多？」
<p/>諸比丘白佛：「如我解世尊所說義，我等長夜輪轉生死，其身破壞流血甚多，多於恒水百千萬倍。」
<p/>佛告比丘：「置此恒水，乃至四大海水為多？汝等長夜輪轉生死，其身破壞血流為多？」
<p/>諸比丘白佛：「如我解世尊所說義，我等長夜輪轉生死，其身破壞流血甚多，踰四大海水也。」
<p/>佛告諸比丘：「善哉！善哉！汝等長夜輪轉生死，所出身血甚多無數，過於恒水及四大海。所以者何？汝於長夜，曾生象中，或截耳、鼻、頭、尾、四足，其血無量。或受馬身，駝、驢、牛、犬諸禽獸類，斷截耳、鼻、頭、足四體，其血無量。汝等長夜或為賊盜，為人所害，斷截頭<note n="s33.98"/>、足、耳、鼻，分離四體，其血無量。汝等長夜身壞命終，棄於塚間，膿壞流血，其數無量。或墮地獄、畜生、餓鬼，身壞命終，其流血出亦復無量。」
<p/>佛告比丘：「色為<note n="s33.99"/>是常？為非常耶？」
<p/>比丘白佛：「無常，世尊！」
<p/>佛告比丘：「若無常者，是苦耶？」
<p/>比丘白佛：「是苦，世尊！」
<p/>佛告比丘：「若無常、苦者，是變易法，聖弟子寧復於中見是我、異我、相在不？」
<p/>比丘白佛：「不也，世尊！」受、想、行、識亦復如是。
<p/>佛告比丘：「若所有色，過去、未來、現在，若內、若外，若麤、若細，若好、若醜，若遠、若近，彼一切非我、不異我、不相在，如是如實知；受、想、行、識亦復如是。聖弟子如是觀者，於色厭離，於受、想、行、識厭離；厭離<note n="s33.100"/>已不樂，不樂已解脫，解脫知見：我生已盡，梵行已立，所作已作，自知不受後有。」
<p/>佛說是法時，四十比丘波梨耶聚落住者不起諸漏，心得解脫。
<p/>佛說此經已，諸比丘聞佛所說，歡喜奉行！
<sid n="930"/><note n="s33.101"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「眾生無始生死以來，長夜輪轉，不知苦之本際。」
<p/>佛告諸比丘：「於意云何？恒河流水，乃至四大海，其水為多？為汝等長夜輪轉生死，流淚為多？」
<p/>諸比丘白佛：「如我解世尊所說義，我等長夜輪轉生死，流淚甚多，過於恒水及四大海。」
<p/>佛告比丘：「善哉！善哉！汝等長夜輪轉生死，流淚甚多，非彼恒水及四大海。所以者何？汝等長夜喪失父母、兄弟、姊妹、宗親、知識，喪失錢財，為之流淚，甚多無量。汝等長夜棄於塚間，膿血流出，及生地獄、畜生、餓鬼。諸比丘！汝等從無始生死，長夜輪轉，其身血淚甚多無量。」
<p/>佛告諸比丘：「色為常耶？為無常耶？」
<p/>比丘白佛：「無常，世尊！」
<p/>佛告比丘：「若無常者，是苦耶？」
<p/>比丘白佛：「是苦，世尊！」
<p/>佛告比丘：「若無常、苦者，是變易法，多聞聖弟子寧於其中見我、異我、相在不？」
<p/>比丘白佛：「不也，世尊！」受、想、行、識亦復如是。
<p/>「諸比丘！聖弟子如是知、如是見，……乃至於色解脫，於受、想、行、識解脫，解脫生、老、病、死、憂、悲、惱苦<note n="s33.102"/>。」
<p/>佛說此經已，諸比丘聞佛所說，歡喜奉行！
<sid n="931"/><note n="s33.103"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「眾生於無始生死，無明所蓋，愛繫其頸，長夜輪轉，不知苦之本際。」
<p/>佛告諸比丘：「於意云何？恒河流<note n="s33.104"/>水及四大海，其水為多？汝等長夜輪轉生死，飲其母乳為多耶？」
<p/>比丘白佛：「如我解世尊所說義，我等長夜輪轉生死，飲其母乳，多於恒河及四大海水。」
<p/>佛告比丘：「善哉！善哉！汝等長夜輪轉生死，飲其母乳，多於恒河及四大海水。所以者何？汝等長夜或生象中，飲其母乳，無量無數。或生駝、馬、牛、驢諸禽獸類，飲其母乳，其數無量。汝等長夜棄於塚間，膿血流出，亦復無量。或墮地獄、畜生、餓鬼，髓血流出，亦復如是。比丘！汝等無始生死輪轉已來，不知苦之本際。云何，比丘！色為常耶？為無常耶？」
<p/>比丘白佛：「非常，世尊！」
<p/>「……乃至聖弟子於五受陰觀察非我、非我所，於諸世間得無所取；不取已，無所著：所作已作，自知不受後有。」
<p/>佛說此經已，諸比丘聞佛所說，歡喜奉行！
<p/>雜阿含經卷第三十三
<sid n="932"/><note n="s34.1"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「眾生無始<note n="s34.2"/>生死，長夜輪轉，不知苦之本際。諸比丘！於意云何？若此大地一切草木，以四指量，斬以為籌，以數汝等長夜輪轉生死所依
<p/>父母；籌數已盡，其諸父母數猶不盡。諸比丘！如是無始生死，長夜輪轉，不知苦之
<p/>本際。是故，比丘！當如是學：當勤精進，斷除諸有，莫令增長！」
<p/>佛說此經已，諸比丘聞佛所說，歡喜奉行！
<sid n="933"/><note n="s34.3"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「眾生無始生死，長夜輪轉，不知苦之本際。云何，比丘！此大地土泥悉以為丸，如婆羅果<note n="s34.4"/>，以數汝等長夜生死以來所依父母；土丸既盡，所依父母其數不盡。比丘！眾生無始生死，長夜輪轉，不知苦之本際，其數如是。
<p/>是故，比丘！當勤方便，斷除諸有，莫令增長，當如是學！」
<p/>佛說此經已，諸比丘聞佛所說，歡喜奉行！
<sid n="934"/><note n="s34.5"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「眾生無始生死，長夜輪轉，不知苦之本際。諸比丘！汝等見諸眾生安隱諸樂，當作是念：我等長夜輪轉生死，亦曾受斯樂，其趣無量<note n="s34.6"/>。是故，比丘！當如是學：無始生死，長夜輪轉，不知苦之本際，當勤精進，斷除諸有，莫令增長！」
<p/>佛說此經已，諸比丘聞佛所說，歡喜奉行！
<sid n="935"/><note n="s34.7"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「眾生無始生死，長夜輪轉，不知苦之本際。諸比丘！若見眾生受諸苦惱，當作是念：我長夜輪轉生死以來，亦曾更受如是之苦，其數無量，當勤方便，斷除諸有，莫令增長！」
<p/>佛說此經已，諸比丘聞佛所說，歡喜奉行！
<sid n="936"/><note n="s34.8"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「眾生無始生死，長夜輪轉，不知苦之本際。諸比丘！汝等見諸眾生而生恐怖，衣毛為豎，當作是念：我等過去必曾殺生，為傷害者，為惡知識，於無始生死長夜輪轉，不知苦之本際。諸比丘！當作是學：斷除諸有，莫令增長！」
<p/>佛說此經已，諸比丘聞佛所說，歡喜奉行！
<sid n="937"/><note n="s34.9"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「眾生無始生死，長夜輪轉，不知苦之本際。諸比丘！若見眾生愛念歡喜者，當作是念：如是眾生過去世時，必為我等父母、兄弟、妻子、親屬、師友、知識，如是長夜生死輪轉，無明所蓋，愛繫其頸，故長夜輪轉，不知苦之本際。是故，諸比丘！當如是學：精勤方便，斷除諸有，莫令增長！」
<p/>佛說此經已，諸比丘聞佛所說，歡喜奉行！
<sid n="938"/><note n="s34.10"/>
<p/>如是我聞：
<p/>一時，佛住舍衛國祇樹給孤獨園。
<p/>時，有異婆羅門來詣佛所，恭敬問訊，問訊已，退坐一面，白佛言：「瞿曇！未來世當有幾佛？」
<p/>佛告婆羅門：「未來佛者，如無量恒河沙。」
<p/>爾時，婆羅門作是念：未來當有如無量恒河沙三藐三佛陀<note n="s34.11"/>，我當從彼修諸梵行。
<p/>爾時，婆羅門聞佛所說，歡喜隨喜，從座<note n="s34.12"/>起去。
<p/>時，婆羅門隨路思惟：我今唯問沙門瞿曇未來諸佛，不問過去。卽隨路還，復問世尊：「云何，瞿曇！過去世時，復有幾佛？」
<p/>佛告婆羅門：「過去世佛亦如無量恒河沙數。」
<p/>時，婆羅門卽作是念：過去世中有無量恒河沙等諸佛世尊，我曾不習近，設復未來如無量恒河沙三藐三佛陀，亦當不與習近娛樂，我今當於沙門瞿曇所修行梵行。卽便合掌白佛言：「唯願聽我於正法、律出家修梵行。」
<p/>佛告婆羅門：「聽汝於正法、律出家修梵行，得比丘分。」
<p/>爾時，婆羅門𣈳出家受具足。出家已，獨一靜處思惟：所以善男子正信、非家、出家學道，……乃至得阿羅漢。
<sid n="939"/><note n="s34.13"/>
<p/>如是我聞：
<p/>一時，佛住王舍城毘富羅山<note n="s34.14"/>。
<p/>爾時，世尊告諸比丘：「有一人於一劫中生死輪轉，積累白骨不腐壞者，如毘富羅山。若多聞聖弟子此苦聖諦如實知，此苦集聖諦如實知，此苦滅聖諦如實知，此苦滅道跡聖諦如實知，彼如是知、如是見，斷三結，謂身見、戒取、疑，斷此三結<note n="s34.15"/>，得須陀洹，不墮惡趣法，決定正向三菩提，七有天人往生，究竟苦邊。」
<p/>爾時，世尊𣈳說偈言：
<p/>「一人一劫中，積聚其身骨，
<p/>常積不腐壞，如毘富羅山。
<p/>若諸聖弟子，正智見真諦，
<p/>此苦及苦因，離苦得寂滅。
<p/>修習八道跡，正向般涅槃，
<p/>極至於七有，天人來往生，
<p/>盡一切諸結，究竟於苦邊。」
<p/>佛說此經已，諸比丘聞佛所說，歡喜奉行！
<sid n="940"/><note n="s34.16"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「眾生於無始生死長夜輪轉，不知苦之本際。」
<p/>時，有異比丘從 *座起，整衣服，偏袒右肩，為佛作禮，右膝著地，合掌白佛：「世尊！劫長久如<note n="s34.17"/>？」
<p/>佛告比丘：「我能為汝說，而汝難知。」
<p/>比丘白佛：「可說譬不？」
<p/>佛言：「可說，比丘！譬如鐵城，方一由旬，高下亦爾，滿中芥子，有人百年取一芥子，盡其芥子，劫猶不竟。如是，比丘！其劫者，如是長久。如是長劫，百千萬億大苦相續，白骨成丘，膿血成流，地獄、畜生、餓鬼惡趣，是名，比丘！無始生死，長夜輪轉，不知苦之本際。是故，比丘！當如是學：斷除諸有，莫令增長！」
<p/>佛說此經已，諸比丘聞佛所說，歡喜奉行！
<sid n="941"/><note n="s34.18"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「眾生無始生死，長夜輪轉，不知苦之本際。」
<p/>時，有異比丘從 *座起，整衣服，為佛作禮，右膝著地，合掌白佛：「世尊！劫長久如？」
<p/>佛告比丘：「我能為汝說，汝難得知。」
<p/>比丘白佛：「可說譬不？」
<p/>佛言：「可說，比丘！如大石山，不斷不壞，方一由旬。若有士夫以迦尸劫貝<note n="s34.19"/>百年一拂，拂之不已，石山遂盡，劫猶不竟。比丘！如是長久之劫，百千萬億劫受諸苦惱，……乃至諸比丘！當如是學：斷除諸有，莫令增長！」
<p/>佛說此經已，諸比丘聞佛所說，歡喜奉行！
<sid n="942"/><note n="s34.20"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「眾生無始生死，長夜輪轉，不知苦之本際。」
<p/>時，有異比丘從 *座起，整衣服，為佛作禮，右膝著地，合掌白佛：「世尊！過去有幾劫？」
<p/>佛告比丘：「我悉能說，汝知甚難。」
<p/>比丘白佛：「可說譬不？」
<p/>佛言：「可說，譬如，比丘！有士夫壽命百歲，晨朝憶念三百千劫，日中憶念三百千劫，日暮憶念三百千劫，如是日日憶念劫數，百年命終，不能憶念劫數邊際。比丘當知：過去劫數無量如是，過去無量劫數，長夜受苦，積骨成山，髓血成流，乃至地獄、畜生、餓鬼惡趣。如是，比丘！無始生死，長夜輪轉，不知苦之本際。是故，比丘！當如是學：斷除諸有，莫令增長！」
<p/>佛說此經已，諸比丘聞佛所說，歡喜奉行！
<sid n="943"/><note n="s34.21"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「眾生無始生死，長夜輪轉，不知苦之本際，無有一處不生不死者。如是長夜無始生死，不知苦之本際。是故，比丘！當如是學：斷除諸有，莫令增長！」
<p/>佛說此經已，諸比丘聞佛所說，歡喜奉行！
<sid n="944"/><note n="s34.22"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「眾生無始生死，長夜輪轉，不知苦之本際，無有一處無父母、兄弟、妻子、眷屬、宗親、師長者。如是，比丘！無始生死，長夜輪轉，不知苦之本際。是故，比丘！當如是學：斷除諸有，莫令增長！」
<p/>佛說此經已，諸比丘聞佛所說，歡喜奉行！
<sid n="945"/><note n="s34.23"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「眾生無始生死，長夜輪轉，不知苦之本際。譬如大雨渧<note n="s34.24"/>泡，一生一滅。如是，眾生無明所蓋，愛繫其頸，無始生死。生者、死者長夜輪轉，不知苦之本際。是故，比丘！當如是學：斷除諸有，莫令增長！」
<p/>佛說此經已，諸比丘聞佛所說，歡喜奉行！
<sid n="946"/><note n="s34.25"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「眾生無始生死，長夜輪轉，不知苦之本際。譬如普天大雨洪樹，東西南北無斷絕處。如是東方、南方、西方、北方，無量國土劫成、劫壞，如天大雨，普雨天下，無斷絕處。如是無始生死，長夜輪轉，不知苦之本際。譬如擲杖空中，或頭落地，或尾落地，或中落地；如是無始生死，長夜輪轉，或墮地獄，或墮畜生，或墮餓鬼。如是無始生死，長夜輪轉。是故，比丘！當如是學：斷除諸有，莫令增長！」
<p/>佛說此經已，諸比丘聞佛所說，歡喜奉行！
<sid n="947"/><note n="s34.26"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「眾生無始生死，長夜輪轉，不知苦之本際。譬如，比丘！若有士夫轉五節<note n="s34.27"/>輪，常轉不息；如是眾生轉五趣輪，或墮地獄、畜生、餓鬼及人、天趣，常轉不息。如是無始生死，長夜輪轉，不知苦之本際。是故，比丘！當如是學：斷除諸有，莫令增長！」
<p/>佛說此經已，諸比丘聞佛所說，歡喜奉行！
<sid n="948"/><note n="s34.28"/>
<p/>如是我聞：
<p/>一時，佛住王舍城毘富羅山側。
<p/>爾時，世尊告諸比丘：「一切行無常，一切行不恒、不安、變易之法。諸比丘！於一切行當生厭離、不<note n="s34.29"/>樂、解脫。
<p/>「諸比丘！過去世時，此毘富羅山名長竹山，有諸人民圍遶山居，名低彌羅<note n="s34.30"/>邑。低彌羅邑人壽四萬歲，低彌羅邑人上此山頂，四日乃得往反。時，世有佛，名迦羅迦孫提如來、應、等正覺、明行足、善逝、世間解、無上士、調御丈夫、天人師、佛、世尊出興於世，說法教化，初、中、後善，善義善味，純一滿淨，梵行清白，開發顯示。彼長竹山於今名字亦滅，低彌羅聚落人民亦沒，彼佛如來已般涅槃。比丘！當知一切諸行皆悉無常、不恒、不安、變易之法，於一切行，當修厭離、離欲、解脫。
<p/>「諸比丘！過去世時，此毘富羅山名曰朋迦。時，有人民遶山而居，名阿毘迦<note n="s34.31"/>邑。彼時人民壽三萬歲，阿毘迦人上此山頂，經三日中乃得往反。時，世有佛，名拘那含牟尼如來、應、等正覺、明行足、善逝、世間解、無上士、調御丈夫、天人師、佛、世尊出興於世，演說經法，初、中、後善，善義善味，純一滿淨，梵行清白，開發顯示。諸比丘！彼朋迦山名字久滅，阿毘迦邑人亦久亡沒，彼佛世尊亦般涅槃。如是，比丘！一切諸行皆悉無常、不恒、不安、變易之法，汝等比丘當修厭離、 *不樂、解脫。
<p/>「諸比丘！過去世時，此毘富羅山名宿波羅首，有諸人民遶山居止，名赤馬<note n="s34.32"/>邑。人壽二萬歲，彼諸人民上此山頂，經二日中<note n="s34.33"/>乃得往反。爾時，有佛名曰迦葉如來、應供……乃至出興於世，演說經法，初、中、後善，善義善味，純一滿淨，梵行清白，開示顯現。比丘！當知宿波羅首山名字久滅，赤馬邑人亦久亡沒，彼佛世尊亦般涅槃。如是，比丘！一切諸行皆悉無常、不恒、不安、變易之法，是故，比丘！當修厭離、離欲、解脫。
<p/>「諸比丘！今日此山名毘富羅，有諸人民遶山而居，名摩竭提<note n="s34.34"/>國。此諸人民壽命百歲，善自消息，得滿百歲。摩竭提人上此山頂，須臾往反。我今於此得成如來、應、等正覺……乃至佛、世尊，演說正法，教化令得寂滅涅槃、正道、善逝、覺知。比丘！當知此毘富羅山名亦當磨<note n="s34.35"/>滅，摩竭提人亦當亡沒，如來不久當般涅槃。如是，比丘！一切諸行悉皆無常、不恒、不安、變易之法，是故，比丘！當修厭離、離欲、解脫。」
<p/>爾時，世尊卽說偈言：
<p/>「古昔長竹山，低彌羅村<note n="s34.36"/>邑；
<p/>次名朋迦山，阿毘迦聚落；
<p/>宿波羅首山，聚落名赤馬；
<p/>今毘富羅山，國名<note n="s34.37"/>摩竭陀。
<p/>名山悉磨滅，其人悉沒<note n="s34.38"/>亡，
<p/>諸佛般涅槃，有者無不盡！
<p/>一切行無常，悉皆生滅法，
<p/>有生無不盡，唯寂滅為樂！」
<p/>佛說此經已，諸比丘聞佛所說，歡喜奉行！
<sid n="949"/><note n="s34.39"/>
<p/>如是我聞：
<p/>一時，佛住王舍城迦蘭陀竹園。
<p/>時，有婆蹉種出家<note n="s34.40"/>來詣佛所，合掌問訊，問訊已，退坐一面，白佛言：「瞿曇！欲有所問，寧有閑暇見答以不？」
<p/>佛告婆蹉種出家：「隨汝所問，當為汝說。」
<p/>婆蹉種出家白佛言：「云何，瞿曇！命卽身耶？」
<p/>佛告婆蹉種出家：「命卽身者，此是無記<note n="s34.41"/>。」
<p/>「云何，瞿曇！為命異身異耶？」
<p/>佛告婆蹉種出家：「命異身異者，此亦無記。」
<p/>婆蹉種出家白佛：「云何，瞿曇！命卽身耶？答言：『無記』。命異身異？答言：『無記』。沙門瞿曇有何等法<note n="s34.42"/>？弟子命終，卽記說言：『某生彼處，某生彼處。』彼諸弟子於此命終捨身，卽乘意生身<note n="s34.43"/>生於餘處。當於爾時，非為命異身異也？」
<p/>佛告婆蹉：「此說有餘，不說無餘。」
<p/>婆蹉白佛：「瞿曇！云何說有餘，不說無餘？」
<p/>佛告婆蹉：「譬如火，有餘得然，非無餘。」
<p/>婆蹉白佛：「我見火無餘亦然。」
<p/>佛告婆蹉：「云何見火無餘亦然？」
<p/>婆蹉白佛：「譬如大聚熾火，疾風來吹，火飛空中，豈非無餘火耶？」
<p/>佛告婆蹉：「風吹飛火，卽是有餘，非無餘也。」
<p/>婆蹉白佛：「瞿曇！空中飛火，云何名有餘？」
<p/>佛告婆蹉：「空中飛火依風故住，依風故然；以依風故，故說有餘。」
<p/>婆蹉白佛：「眾生於此命終，乘意生身往生餘處，云何有餘？」
<p/>佛告婆蹉：「眾生於此處命終，乘意生身生於餘處，當於爾時，因愛故取，因愛而住，故說有餘。」
<p/>婆蹉白佛：「眾生以愛樂有餘，染著有餘；唯有世尊得彼無餘，成等正覺。沙門瞿曇！世間多緣，請辭還去。」
<p/>佛告婆蹉：「宜知是時！」
<p/>婆蹉出家聞佛所說，歡喜隨喜，從 *座起而去。
<sid n="950"/><note n="s34.44"/>
<p/>如是我聞：
<p/>一時，佛住王舍城迦蘭陀竹園。爾時，尊者大目揵連<note n="s34.45"/>亦於彼住。
<p/>時，有婆蹉種出家詣尊者大目揵連所，與尊者目揵連面相問訊慰勞，慰勞已，退坐一面，語尊者大目揵連：「欲有所問，寧有閑暇見答以不？」
<p/>目連答言：「婆蹉！隨意所問，知者當答。」
<p/>時，婆蹉種出家問尊者目揵連：「何因、何緣餘沙門、婆羅門有人求<note n="s34.46"/>問『云何如來有後死、無後死、有無後死、非有非無後死』，皆悉隨答。而沙門瞿曇有來問言『如來有後死、無後死、有無後死、非有非無後死』，而不記說？」
<p/>目揵連言：「婆蹉！餘沙門、婆羅門於色、色集、色滅、色味、色患、色出不如實知；不如實知故，於如來有後死則取著，如來無後死、有後死、有<note n="s34.47"/>無後死、非有後死非無後死則生取著。受、想、行、識、識集、識滅、識味、識患、識出不如實知；不如實知故，於<note n="s34.48"/>如來有後死生取著，無後死、有無後死、非有非無後死生取
<p/>著。
<p/>「如來者，於色如實知，色<note n="s34.49"/>集、色滅、色味、色患、色出如實知；如實知故， *於如來有後死則不著，無後死、有無後死、非有非無後死則不著。受、想、行、識如實知，識集、識滅、識味、識患、識出如實知；如實知故，於如來有後死則不然，無後死、有無後死、非有非無後死則不然。甚深廣大，無量無數，皆悉寂滅。
<p/>「婆蹉！如是因、如是緣，餘沙門、婆羅門若有來問『如來有後死、無後死、有無後死、非有非無後死』，則為記說。如是因、如是緣，如來若有來問『如來有後死、無後死、有無後死、非有非無後死』，不為記說。」
<p/>時，婆蹉種出家聞尊者大目揵連所說，歡喜隨喜，從 *座起而去。
<sid n="951"/><note n="s34.50"/>
<p/>如是我聞：
<p/>一時，佛住王舍城迦蘭陀竹園。
<p/>時，有婆蹉種出家來詣佛所，合掌問訊，問訊已，退坐一面，白佛言：「瞿曇！何因、何緣餘沙門、婆羅門若有來問……」如上廣說。
<p/>爾時，婆蹉種出家歎言：「奇哉！瞿曇！弟子、大師義同義、句同句、味同味，乃至同第一義。瞿曇！我今詣摩訶目揵連，以如是義、如是句、如是味而問於彼，彼亦以如是義、如是句、如是味而答我，如今瞿曇所說。是故，瞿曇！真為奇特，大師、弟子義同義、句同句、味同味，同第一義。」
<p/>爾時<note n="s34.51"/>，婆蹉種出家有諸因緣至那梨聚落<note n="s34.52"/>。營事訖已，詣尊者詵陀迦旃延<note n="s34.53"/>所，共相問訊，問訊已，退坐一面，問詵陀迦旃延：「何因、何緣沙門瞿曇若有來問『如來有後死、無後死、有無後死、非有非無後死』，不為記說？」
<p/>詵陀迦旃延語婆蹉種出家：「我今問汝，隨意答我。於汝意云何？若因、若緣，若種施設諸行<note n="s34.54"/>，若色、若無色，若想、若非想、若非想非非想，若彼因、彼緣、彼行無餘行滅。永滅已，如來於彼有所記說，言：『有後死、無後死、有無後死、非有非無後死』耶？」
<p/>婆蹉種出家語詵陀迦旃延：「若因、若緣，若種施設諸行，若色、若非色，若想、若非想、若非想非非想，彼因、彼緣、彼行無餘滅。云何瞿曇於彼記說『如來有後死、無後死、有無後死、非有非無後死』？」
<p/>詵陀迦旃延語婆蹉種出家：「是故如來以是因、以是緣故，有問如來『有後死、無後死、有無後死、非有非無後死』，不為記說。」
<p/>婆蹉種出家問詵陀迦旃延：「汝於沙門瞿曇弟子，為日久如？」
<p/>詵陀迦旃延答言：「少過三年，於正法、律出家修梵行。」
<p/>婆蹉種出家言：「詵陀迦旃延！快得善利，少時出家而得如是身律儀、口律儀，又得如是智慧辯才。」
<p/>時，婆蹉種出家聞詵陀迦旃延所說，歡喜隨喜，從 *座起去！
<sid n="952"/><note n="s34.55"/>
<p/>如是我聞：
<p/>一時，佛住王舍城迦蘭陀竹園。
<p/>時，有婆蹉種出家來詣佛所，合掌問訊，問訊已，退坐一面，白佛言：「瞿曇！欲有所問，寧有閑暇為解說不？」
<p/>佛告婆蹉種出家：「隨所欲問，當為汝說。」
<p/>婆蹉種出家白佛言：「瞿曇！何因、何緣有人來問『如來有後死、無後死、有無後死、非有非無後死』，而不為記說耶？」
<p/>佛告婆蹉種出家，如上詵陀迦旃延廣說，……乃至非有非無後死。
<p/>婆蹉種出家白佛言：「奇哉！瞿曇！師及弟子義義同，句句同，味味同，其理悉合，所謂第一句說。瞿曇！我為小緣事至那利伽聚落，營事訖已，暫過沙門迦旃延，以如是義、如是句、如是味問沙門迦旃延，彼亦以如是義、如是句、如是味答我所問，如今沙門瞿曇所說。是故當知：實為奇特！師及弟子義、句、味，義、句、味悉同。」
<p/>時，婆蹉種出家聞佛所說，歡喜隨喜，從 *座起而去。
<sid n="953"/><note n="s34.56"/>
<p/>如是我聞：
<p/>一時，佛住王舍城迦蘭陀竹園。
<p/>時，有婆蹉種出家來詣佛所，合掌問訊，問訊已，退坐一面，白佛言：「云何，瞿曇！為有我耶？」
<p/>爾時，世尊默然不答。
<p/>如是再三，爾時，世尊亦再三不答。
<p/>爾時，婆蹉種出家作是念：我已三問沙門瞿曇，而不見答，但當還去。
<p/>時，尊者阿難住於佛後，執扇扇佛。爾時，阿難白佛言：「世尊！彼婆蹉種出家三問，世尊何故不答？豈不增彼婆蹉種出家惡邪見，言沙門不能答其所問？」
<p/>佛告阿難：「我若答言有我，則增彼先來邪見；若答言無我，彼先癡惑豈不更增癡惑？言先有我從今斷滅。若先來有我則是常見<note n="s34.57"/>，於今斷滅則是斷見<note n="s34.58"/>。如來離於二邊，處中說法，所謂是事有故是事有，是事起故是事生，謂緣無明行，……乃至生、老、病、死、憂、悲、惱苦滅。」
<p/>佛說此經已，尊者阿難聞佛所說，歡喜奉行！
<sid n="954"/><note n="s34.59"/>
<p/>如是我聞：
<p/>一時，佛住王舍城迦蘭陀竹園。
<p/>爾時，婆蹉種出家來詣佛所，與世尊面<note n="s34.60"/>相問訊，問訊已，退坐一面，白佛言：「瞿曇！云何瞿曇作如是見、如是說：『世間常，此是真實，餘則虛妄。』耶？」
<p/>佛告婆蹉種出家：「我不作如是見、如是說：『世間常，是則真實，餘則虛妄。』」
<p/>「云何瞿曇作如是見、如是說：『世間無常、常無常、非常非無常，有邊、無邊、邊無邊、非邊非無邊，命卽是身、命異身異，如來有後死、無後死、有無後死、非有非無後死<note n="s34.61"/>。』？」
<p/>佛告婆蹉種出家：「我不作如是見、如是說，……乃至非有非無後死。」
<p/>爾時，婆蹉種出家白佛言：「瞿曇！於此見，見何等過患，而於此諸見，一切不說？」
<p/>佛告婆蹉種出家：「若作是見──世間常，此則真實，餘則虛妄者，此是倒見、此是觀察見、此是動搖見、此是垢污見、此是結見，是苦、是閡<note n="s34.62"/>、是惱、是熱，見結所繫，愚癡無聞凡夫於未來世，生、老、病、死、憂、悲、惱苦生。婆蹉種出家！若作是見──世間<note n="s34.63"/>無常、常無常、非常非無常，有邊、無邊、邊無邊、非有邊非無邊，是命是身、命異身異，如來有後死、無後死、有無後死、非有非無後死。此是倒見……乃至憂、悲、惱苦生。」
<p/>婆蹉種出家白佛：「瞿曇！何所見？」
<p/>佛告婆蹉種出家：「如來所見已畢。婆蹉種出家！然如來見，謂見此苦聖諦、此苦集聖諦、此苦滅聖諦、此苦滅道跡聖諦；作如是知、如是見已，於一切見、一切受、一切生，一切我、我所見、我慢繫著使，斷滅、寂靜、清涼、真實，如是等解脫。比丘！生者不然，不生亦不然。」
<p/>婆蹉白佛：「瞿曇！何故說言『生者不然』？」
<p/>佛告婆蹉：「我今問汝，隨意答我。婆蹉！猶如有人於汝前然火，汝見火然不？卽於汝前火滅，汝見火滅不？」
<p/>婆蹉白佛：「如是，瞿曇！」
<p/>佛告婆蹉：「若有人問汝：『向者火然，今在何處？為東方去耶？西方、南方、北方去耶？』如是問者，汝云何說<note n="s34.64"/>？」
<p/>婆蹉白佛：「瞿曇！若有來作如是問者，我當作如是答：『若有於我前然火，薪草因緣故然；若不增薪，火則永滅，不復更起。東方、南方、西方、北方去者，是則不然。』」
<p/>佛告婆蹉：「我亦如是說，色已斷已知，受、想、行、識已斷已知，斷其根本，如截多羅樹頭，無復生分，於未來世永不復起。若至東方，南、西、北方，是則不然，甚深廣大，無量無數永滅。」
<p/>婆蹉白佛：「我當說譬。」
<p/>佛告婆蹉：「為知是時。」
<p/>婆蹉白佛：「瞿曇！譬如近城邑聚落，有好淨地，生堅固林，有一大堅固樹，其生以<note n="s34.65"/>來經數千歲，日夜既久，枝葉零落，皮膚枯朽，唯幹獨立。如是，瞿曇！如來法、律離諸枝條柯葉，唯空幹堅固獨立。」
<p/>爾時，婆蹉出家聞佛所說，歡喜隨喜，從<note n="s34.66"/> *座起去。
<sid n="955"/><note n="s34.67"/>
<p/>如是我聞：
<p/>一時，佛住王舍城迦蘭陀竹園。
<p/>時，有婆蹉種出家來詣佛所，與世尊 *面相問訊慰勞已<note n="s34.68"/>，退坐一面，白佛言：「瞿曇！彼云何無知故，作如是見、如是說：『世間常，此是真實，餘則虛妄；世間無常、世間常無常、世間非常非無常，世有邊、世無邊、世有邊無邊、世非有邊非無邊，命𣈳是身、命異身異，如來有後死、無後死、有無後死、非有非無後死』？」
<p/>佛告婆蹉：「於<note n="s34.69"/>色無知故，作如是見、如是說：『世間常，此是<note n="s34.70"/>真實，餘則虛妄，……乃至非有非無後死。』於受、想、行、識無知故，作如是見、如是說：『世間常，此 *是真實，餘則虛妄，……乃至非有非無後死。』」
<p/>婆蹉白佛：「瞿曇！知作法故，不如是見、如是說：『世間常，此 *是真實，餘則虛妄，……乃至非有非無後死。』」
<p/>佛告婆蹉：「知色故，不如是見、如是說：『世間常，此 *是真實，餘則虛妄，……乃至非有非無後死。』知受、想、行、識故，不作如是見、如是說：『世間常，此 *是真實，餘則虛妄，……乃至非有非無後死。』如 *是不知、知，如是不見、見，不識、識，不斷、斷，不觀、觀，不察、察，不覺、覺<note n="s34.71"/>。」
<p/>佛說此經已，婆蹉種出家聞佛所說，歡喜隨喜，從 *座起而去。
<sid n="956"/><note n="s34.72"/>
<p/>如是我聞：
<p/>一時，佛住王舍城迦蘭陀竹園。
<p/>時，有婆蹉種出家來詣佛所，與世尊面相慰勞已，退坐一面，白佛言：「瞿曇！欲有所問，寧有閑暇為解說不？」爾時，世尊默然而住。
<p/>婆蹉種出家第二、第三問，佛亦第二、第三默然而住。
<p/>時，婆蹉種出家白佛言：「我與瞿曇共相隨順，今有所問，何故默然？」
<p/>爾時，世尊作是念：此婆蹉種出家長夜質直，不諂不偽，時有所問，皆以不知故，非故惱亂，我今當以阿毘曇律納受於彼。作是念已，告婆蹉種出家：「隨汝所問，當為解說。」
<p/>婆蹉白佛：「云何，瞿曇！有善、不善<note n="s34.73"/>法耶？」
<p/>佛答言：「有。」
<p/>婆蹉白佛：「當為我說善、不善法，令我得解。」
<p/>佛告婆蹉：「我今當為汝略說善、不善法。諦聽！善思！婆蹉！貪欲者是不善法，調伏貪欲是則善法；瞋恚、愚癡是不善法，調伏恚、癡是則善法。殺生者是不善法，離殺生者是則善法；偷盜、邪婬、妄語、兩舌、惡口、綺語、貪、恚、邪見是不善法，不盜……乃至正見是則善法，是為，婆蹉！我今已說三種善法、三種不善法。如是，聖弟子於三種善法、三種不善法如實知，十種不善法、十種善法如實知者，則於貪欲無餘滅盡，瞋恚、愚癡無餘滅盡者，則於<note n="s34.74"/>一切有漏滅盡，無漏心解脫、慧解脫，現法自知作證：我生已盡，梵行已立，所作已作，自知不受後有。」
<p/>婆蹉白佛：「頗有一比丘於此法、律得盡有漏，無漏心解脫，……乃至不受後有耶？」
<p/>佛告婆蹉：「不但若一，若二、若三，乃至五百，有眾多比丘於此法、律盡諸有漏，……乃至不受後有。」
<p/>婆蹉白佛：「且置比丘，有一比丘尼於此法、律盡諸有漏，……乃至不受後有不？」
<p/>佛告婆蹉：「不但一、二、三比丘尼，乃至五百，有眾多比丘尼於此法、律盡諸有漏，……乃至不受後有。」
<p/>婆蹉白佛：「置比丘尼，有一優婆塞修諸梵行，於此法、律度狐疑不？」
<p/>佛告婆蹉：「不但一、二、三，乃至五百優婆塞，乃有眾多優婆塞修諸梵行，於此法、律斷五下分結，得成阿那含，不復還生此。」
<p/>婆蹉白佛：「復置優婆塞，頗有一優婆夷於此法、律修持梵行，於此法、律度狐疑不？」
<p/>佛告婆蹉：「不但一、二、三優婆夷，乃至五百，乃有眾多優婆夷於此法、律斷五下分結，於彼化生，得阿那含，不復還生此。」
<p/>婆蹉白佛：「置比丘、比丘尼、優婆塞、優婆夷修梵行者，頗有優婆塞受五欲，而於此法、律度狐疑不？」
<p/>佛告婆蹉：「不但一、二、三，乃至五百，乃有眾多優婆塞居家妻子，香華嚴飾，畜養奴婢，於此法、律斷三結，貪、恚、癡薄，得斯陀含，一往一來，究竟苦邊。」
<p/>婆蹉白佛：「復置優婆塞，頗有一優婆夷受習五欲，於此法、律得度狐疑不？」
<p/>佛告婆蹉：「不但一、二、三，乃至五百，乃有眾多優婆夷在於居家，畜養男女，服習五欲，華香嚴飾，於此法、律三結盡，得須陀洹，不墮惡趣法<note n="s34.75"/>，決定正向三菩提，七有天人往生，究竟苦邊。」
<p/>婆蹉白佛言：「瞿曇！若沙門瞿曇成等正覺，若比丘、比丘尼、優婆塞、優婆夷修梵行者，及優婆塞、優婆夷服習五欲，不得如是功德者，則不滿足；以沙門瞿曇成等正覺，比丘、比丘尼、優婆塞、優婆夷修諸梵行，及優婆塞、優婆夷服習五欲，而成就爾所功德故，則為滿足。瞿曇！今當說譬。」
<p/>佛告婆蹉：「隨意所說。」
<p/>婆蹉白佛：「如天大雨，水流隨下，瞿曇法、律亦復如是；比丘、比丘尼、優婆塞、優婆夷，若男、若女，悉皆隨流，向於涅槃，浚<note n="s34.76"/>輸涅槃。甚奇！佛、法、僧平等法、律。為餘異道出家來詣瞿曇所，於正法、律求出家、受具足者，幾時<note n="s34.77"/>便聽出家？」
<p/>佛告婆蹉：「若餘異道出家欲來<note n="s34.78"/>於正法、律求出家、受具足者，乃至四月<note n="s34.79"/>於和尚<note n="s34.80"/>所受依而住，然此是為人粗作齊限<note n="s34.81"/>耳。」
<p/>婆蹉白佛：「若諸異道出家來於正法、律欲求出家、受具足，聽於和 *尚所受依<note n="s34.82"/>，若<note n="s34.83"/>滿四月聽出家者，我今堪能於四月在和 *尚所受 *依。若於正法、律而得出家、受具足，我當於瞿曇法中出家、受具足，修持梵行。」
<p/>佛告婆蹉：「我先不說粗為人作分齊耶？」
<p/>婆蹉白佛：「如是，瞿曇！」
<p/>爾時世尊告諸比丘：「汝等當度彼婆蹉出家於正法、律出家、受具足。」
<p/>婆蹉種出家𣈳得於正法、律出家、受具足，成比丘分。乃至半月，學所應知、應識、應見、應得、應覺<note n="s34.84"/>、應證，悉知、悉識、悉見、悉得、悉覺、悉證如來正法。
<p/>尊者婆蹉作是念：我今已學<note n="s34.85"/>所應知、應識、應見、應得、應覺、應證，彼一切悉知、悉識、悉見、悉得、悉覺、悉證，今當往見世尊。
<p/>是時，婆蹉詣世尊所，稽首禮足，於一面住，白佛言：「世尊！我於學所應知、應識、應見、應得、應覺、應證，悉知、悉識、悉見、悉得、悉覺、悉證世尊正法。唯願世尊為我說法，我聞法已，當獨一靜處，專精思惟，不放逸住，思惟：所以善男子剃除鬚髮，著袈裟衣，正信出家學道，……乃至自知不受後有。」
<p/>佛告婆蹉：「有二法，修習多修習，所謂止、觀。此二法修習多修習，得知界、果，覺了於界，知種種界，覺種種界。如是，比丘！欲求離欲、惡不善法，……乃至第四禪具足住，慈、悲、喜、捨，空入處、識入處、無所有入處、非想非非想入處，令我三結盡，得須陀洹；三結盡，貪、恚、癡薄，得斯陀含；五下分結盡，得阿那含；種種神通境界，天眼、天耳、他心智、宿命智、生死智、漏盡智皆悉得。是故，比丘！當修二法，修習多修習；修<note n="s34.86"/>二法故，知種種界，……乃至漏盡。」
<p/>爾時，尊者婆蹉聞佛所說，歡喜作禮而去。爾時，婆蹉獨一靜處，專精思惟，不放逸住，……乃至自知不受後有。
<p/>時，有眾多比丘莊嚴方便，欲詣世尊恭敬供養。
<p/>爾時，婆蹉問眾多比丘：「汝等莊嚴方便，欲詣世尊恭敬供養耶？」
<p/>諸比丘答言：「爾。」
<p/>爾時，婆蹉語諸比丘：「尊者！持我語，敬禮世尊，問訊起居輕利<note n="s34.87"/>，少病少惱，安樂住不？言：『婆蹉比丘白世尊言：我已供養世尊，具足奉事，令歡悅，非不歡悅；大師弟子所作皆悉已作，供養大師，令歡悅，非不歡悅。』」
<p/>時，眾多比丘往詣佛所，稽首禮足，退坐一面，白佛言：「世尊！尊者婆蹉稽首敬禮世尊足，……乃至歡悅，非不歡悅。」
<p/>佛告諸比丘：「諸天先已語我，汝今復說。如來成就第一知見，亦如婆蹉比丘，有如是德力。」
<p/>爾時，世尊為彼婆蹉比丘說第一記。
<p/>佛說此經已，諸比丘聞佛所說，歡喜奉行！
<sid n="957"/><note n="s34.88"/>
<p/>如是我聞：
<p/>一時，佛住王舍城迦蘭陀竹園。
<p/>時，有外道出家名曰;欝低迦<note n="s34.89"/>，來詣佛所，與世尊面相問訊慰勞已，退坐一面，白佛言：「瞿曇！云何，瞿曇！世有邊耶？」
<p/>佛告;欝低迦：「此是無記。」
<p/>;欝低迦白佛：「云何，瞿曇！世無邊耶？有邊無邊耶？非有邊非無邊耶？」
<p/>佛告;欝低迦：「此是無記。」
<p/>;欝低迦白佛：「云何，瞿曇！世有邊耶？答言『無記。』世無邊耶？世有邊無邊耶？世非有邊非無邊耶？答言『無記。』瞿曇！於何等法而可記說？」
<p/>佛告;欝低迦：「知者，智者，我為諸弟子而記說道，令正盡苦，究竟苦邊。」
<p/>;欝低迦白佛：「云何，瞿曇！為諸弟子說道，令正盡苦，究竟苦邊？為一切世間從此道出，為少分耶？」
<p/>爾時，世尊默然不答。
<p/>第二、第三問，佛亦第二、第三默然不答。
<p/>爾時，尊者阿難住於佛後，執扇扇佛。尊者阿難語;欝低迦外道出家：「汝初已問此義，今復以異說而問，是故，世尊不為記說。;欝低迦！今當為汝說譬，夫智者因譬得解。
<p/>「譬如國王，有邊境城，四周堅固，巷陌平正，唯有一門。立守門者聰明黠慧，善能籌量，外有人來，應入者聽入，不應入者不聽。周匝遶城，求第二門，都不可得，都無猫狸出入之處，況第二門？彼守門者都不覺悟入者、出者，然彼士夫知一切人唯從此門若出若入，更無餘處<note n="s34.90"/>。如是，世尊雖不用心覺悟眾生，一切世間從此道出，及以少分<note n="s34.91"/>，然知眾生正盡苦，究竟苦邊者，一切皆悉從此道出。」
<p/>時，;欝低迦外道出家聞佛所說，歡喜隨喜，從 *座起而去。
<sid n="958"/><note n="s34.92"/>
<p/>如是我聞：
<p/>一時，佛住王舍城迦蘭陀竹園。時，有尊者富隣尼<note n="s34.93"/>住王舍城耆闍崛山中。
<p/>時，有眾多外道出家詣尊者富隣尼，共相問訊慰勞已，退坐一面，問尊者富隣尼：「我聞沙門瞿曇作『斷滅破壞有』教授耶？今問尊者富隣尼，竟為爾不？」
<p/>富隣尼語諸外道出家：「我不如是知世尊教語，『眾生斷滅壞有，令無所有』者，無有是處！我作如是解：世尊所說有諸眾生，計言有我、我慢、邪慢，世尊為說，令其斷滅。」
<p/>時，諸外道出家聞富隣尼所說，心不喜<note n="s34.94"/>悅，呵責而去！
<p/>爾時，尊者富隣尼，諸外道去已，往詣佛所，稽首禮足，退坐一面，以向諸外道出家所說具白世尊：「世尊！我向答諸外道說，得無謗毀世尊耶？為是法說，如佛所說，如法說，隨順法說<note n="s34.95"/>，得不為諸論議<note n="s34.96"/>者所見嫌責耶？」
<p/>佛告富隣尼：「如汝所說，不謗如來，不失次第。如我記說，如法法說，隨順法說，不為諸論者之所嫌責<note n="s34.97"/>。所以者何？富隣尼！先諸眾生我慢、邪慢，邪慢所迫、邪慢集、邪慢不無間等，亂如狗腸，如鐵鉤鏁，亦如亂草，往反驅馳，此世他世、他世此世，驅馳往反，不能遠離。富隣尼！一切眾生於諸邪慢無餘永滅者，彼一切眾生長夜安隱快樂。」
<p/>佛說此經已，富隣尼比丘聞佛所說，歡喜奉行！
<sid n="959"/><note n="s34.98"/>
<p/>如是我聞：
<p/>一時，佛住王舍城迦蘭陀竹園。
<p/>爾時，尊者阿難陀<note n="s34.99"/>於後夜時，向㯓補河<note n="s34.100"/>邊，脫衣置岸邊，入水洗手足。還上岸，著一衣，摩拭身體。時，俱迦那<note n="s34.101"/>外道出家亦至水邊。尊者阿難<note n="s34.102"/>聞其行聲。聞聲已，卽便謦咳作聲。
<p/>俱迦那外道出家聞有人聲，而問言：「為何等人？」
<p/>尊者 *阿難答言：「沙門。」
<p/>俱迦那外道言：「何等沙門？」
<p/>尊者 *阿難答言：「釋種子。」
<p/>俱迦那外道言：「欲有所問，寧有閑暇見答以不？」
<p/>尊者 *阿難答言：「隨意所問，知者當答。」
<p/>俱迦那言：「云何，阿難<note n="s34.103"/>！如來死後有耶<note n="s34.104"/>？」
<p/> *阿難答言：「世尊所說，此是無記。」
<p/>復問：「如來死後無耶？死後有無耶？非有非無耶？」
<p/> *阿難言：「世尊所說，此是無記。」
<p/>俱迦那外道言：「云何，阿難！如來死後有？答言『無記』，死後無？死後有無？死後非有非無？答言『無記』。云何，阿難！為不知不見耶？」
<p/> *阿難答言：「非不知、非不見，悉知、悉見。」
<p/>復問 *阿難：「云何知？云何見？」
<p/> *阿難答言：「見可見處，見所起處，見纏斷處，此則為知，此則為見。我如是知、如是見，云何說言不知、不見？」
<p/>俱迦那外道復問：「尊者何名？」
<p/>阿難陀答言：「我名阿難陀。」
<p/>俱迦那外道言：「奇哉！大師弟子，而共論議！我若知是尊者阿難陀者，不敢發問。」說是語已，卽捨而去。
<sid n="960"/><note n="s34.105"/>
<p/>如是我聞：
<p/>一時，佛住舍衛國祇樹給孤獨園。
<p/>時，給孤獨長者日日出見世尊，禮事供養，給孤獨長者作是念：我今出太早，世尊及諸比丘禪思未起，我寧可過諸外道住處。卽入外道精舍，與諸外道共相問訊慰勞已，退坐一面。
<p/>時，彼外道問言：「長者！汝見沙門瞿曇，云何見？何所見？」
<p/>長者答言：「我亦不知云何見世尊，世尊何所見。」
<p/>諸外道言：「汝言見眾僧，云何見眾僧？眾僧何所見？」
<p/>長者答言：「我亦不知云何見僧，僧何所見。」
<p/>外道復問：「長者！汝今云何自見？自何所見？」
<p/>長者答言：「汝等各各自說所見，然後我說所見，亦不難。」
<p/>時，有一外道作如是言：「長者！我見一切世間常，是則真實，餘者虛妄。」
<p/>復有說言：「長者！我見一切世間無常，此是真實，餘則虛妄。」
<p/>復有說言：「長者！世間常無常，此是真實，餘則虛妄。」
<p/>復有說言：「世間非常非無常，此是真實，餘則虛妄。」
<p/>復有說言：「世有邊，此是真實，餘則虛妄。」
<p/>復有說言：「世無邊，此是真實，餘則虛妄。」
<p/>復有說言：「世有邊無邊。」
<p/>復有說言：「世非有邊非無邊。」
<p/>復有說言：「命卽<note n="s34.106"/>是身。」
<p/>復有說言：「命異身異。」
<p/>復有說言：「如來死後有。」
<p/>復有說言：「如來死後無。」
<p/>復有說言：「如來死後有無。」
<p/>復有說言：「如來死後非有非無，此是真實，餘則虛妄。」
<p/>諸外道語長者言：「我等各各已說所見，汝復應說汝所見。」
<p/>長者答言：「我之所見真實、有為、思量、緣起<note n="s34.107"/>。若復真實、有為、思量、緣起者，彼則無常，無常者是苦。如是知已，於一切見都無所得。如汝所見：『世間常，此是真實，餘則虛妄。』者，此見真實、有為、思量、緣起；若真實、有為、思量、緣起者，是則無常，無常者是苦。是故汝等習近於苦，唯得於苦，堅住於苦，深入於苦。如是汝言『世間常<note n="s34.108"/>，此是真實，餘則虛妄。』有如是咎。」
<p/>世間無常<note n="s34.109"/>、常無常、非常非無常，世有邊、世無邊、世有邊無邊、世非有邊非無邊，命卽是身、命異身異，如來死後有、如來死後無、如來死後有無、如來死後非有非無，此是真實，餘則虛妄，皆如上說。
<p/>有一外道語給孤獨長者言：「如汝所說，若有見彼，則真實、有為、思量、緣起者，是無常法，若無常者是苦。是故，長者所見亦習近苦，得苦，住苦，深入於苦？」
<p/>長者答言：「我先不言所見者，是真實、有為、思量、緣起法，悉皆無常，無常者是苦，知苦已，我於所見無所得耶？」
<p/>彼外道言：「如是，長者！」
<p/>爾時，給孤獨長者於外道精舍伏彼異論，建立正<note n="s34.110"/>論，於異學眾中作師子吼已，往詣佛所，稽首禮足，退坐一面，以向與諸外道共論事向佛廣說。
<p/>佛告給孤獨長者：「善哉！善哉！宜應時時摧伏愚癡外道，建立正論。」
<p/>佛說是語已，給孤獨長者歡喜隨喜，作禮而去。
<sid n="961"/><note n="s34.111"/>
<p/>如是我聞：
<p/>一時，佛住王舍城迦蘭陀竹園。
<p/>時，有長爪<note n="s34.112"/>外道出家來詣佛所，與世尊面相問訊慰勞已，退坐一面，白佛言：「瞿曇！我一切見<note n="s34.113"/>不忍<note n="s34.114"/>。」
<p/>佛告火種<note n="s34.115"/>：「汝言一切見不忍者，此見亦不忍耶？」
<p/>長爪外道言：「向言一切見不忍者，此見亦不忍。」
<p/>佛告火種：「如是知、如是見，此見則已斷、已捨、已離，餘見更不相續、不起、不生。火種！多人與汝所見同，多人作如是見、如是說，汝亦與彼相似。火種！若諸沙門、婆羅門捨斯等見，餘見不起，是等沙門、婆羅門世間亦少少耳。
<p/>「火<note n="s34.116"/>種！依三種見。何等為三？有一如是見、如是說：『我一切忍。』復次，有一如是見、如是說：『我一切不忍。』復次，有一如是見、如是說：『我於一忍、一不忍』。火種！若言一切忍者，此見與貪俱生，非不貪；與恚俱生，非不恚；與癡俱生，非不癡；繫，不離繫；煩惱，非清淨；樂取，染著生。若如是見：『我一切不忍。』此見非貪俱、非恚俱、非癡俱，清淨非煩惱，離繫非繫，不樂不取，不著生。火種！若如是見：『我一忍、一不忍。』彼若<note n="s34.117"/>忍者，則有貪，乃至染著生；若如是見不忍者，則離貪，乃至不染著生。
<p/>「彼多聞聖弟子所學言：我若作如是見、如是說：『我一切忍。』則為二者所責、所詰。何等二種？謂一切不忍，及一忍、一不忍，則為此等所責。責故詰，詰故害。彼見責、見詰、見害故，則捨所見，餘見則不復生。如是斷見、捨見、離見，餘見不復相續，不起不生。
<p/>「彼多聞聖弟子作如是學：我若如是見、如是說：『我一切不忍。』者則有二責<note n="s34.118"/>二詰。何等為二？謂我一切忍，及一忍、一不忍。如是二責二詰，……乃至不相續，不起不生。
<p/>「彼多聞聖弟子作如是學：我若作如是見、如是說：『一忍、一<note n="s34.119"/>不忍。』則有二責二詰。何等<note n="s34.120"/>二？謂如是見、如是說：『我一切忍，及一切不忍。』如是二責，……乃至不相續，不起不生。
<p/>「復次，火種！如是身色𡸜四大，聖弟子當觀無常、觀生滅、觀離欲、觀滅盡、觀捨。若聖弟子觀無常、觀滅、觀離欲、觀滅盡、觀捨住者，於彼身、身欲、身念、身愛<note n="s34.121"/>、身染<note n="s34.122"/>、身著，永滅不住。
<p/>「火種！有三種受，謂苦受、樂受、不苦不樂受。此三種受，何因？何集？何生？何轉？謂此三受觸因、觸集、觸生、觸轉。彼彼觸集，則受集；彼彼觸滅，則受滅，寂靜、清涼、永盡。彼於此三受──覺苦、覺樂、覺不苦不樂。彼彼受若集、若滅、若味、若患、若出如實知；如實知已，卽於彼受觀察無常、觀生滅、觀離欲、觀滅盡、觀捨。彼於身分齊受覺如實知，於命分齊受覺如實知，若彼身壞命終後，卽於爾時一切受永滅、無餘永滅<note n="s34.123"/>。彼作是念：樂受覺時，其身亦壞；苦受覺時，其身亦壞；不苦不樂受覺時，其身亦壞，悉為苦邊<note n="s34.124"/>。於彼樂覺，離繫不繫；於彼苦覺，離繫不繫；於不苦不樂覺，離繫不繫。於何離繫？離於貪欲、瞋恚、愚癡，離於生、老、病、死、憂、悲、惱苦，我說斯等，名為離苦。」
<p/>當於爾時，尊者舍利弗受具足始經半月。時，尊者舍利弗住於佛後，執扇扇佛。時，尊者舍利弗作是念：世尊歎說於彼彼法，斷欲、離欲，欲滅盡、欲捨。爾時，尊者舍利弗卽於<note n="s34.125"/>彼彼法觀察無常，觀生滅、觀離欲、觀滅盡、觀捨，不起諸漏，心得解脫。
<p/>爾時，長爪外道出家遠塵離垢，得法眼淨。長爪外道出家見法、得法、覺法、入法，度諸疑惑，不由他度，入正法、律，得無所畏，卽從坐起，整衣服，為佛作禮，合掌白佛：「願得於正法、律出家、受具足，於佛法中修諸梵行。」
<p/>佛告長爪外道出家：「汝得於正法、律出家、受具足，成比丘分。」
<p/>𣈳得善來比丘出家，彼思惟：所以善男子剃除鬚髮，著袈裟衣，正信、非家、出家學道，……乃至心善解脫，得阿羅漢。
<p/>佛說是經已，尊者舍利佛、尊者長爪聞佛所說，歡喜奉行！
<p/>雜阿含經卷第三十四
<sid n="962"/><note n="s35.1"/>
<p/>如是我聞：
<p/>一時，佛住王舍城迦蘭陀竹園。
<p/>時，王舍城有外道出家名舍羅步<note n="s35.2"/>，住須摩竭陀池側，於自眾中作如是唱言：「沙門釋子法我悉知，我先已知彼法、律而悉棄捨。」
<p/>時，有眾多比丘晨朝著衣持鉢，入王舍城乞食。聞有外道名舍羅步，住王舍城須摩竭陀池側，於自眾中作如是唱言<note n="s35.3"/>：「沙門釋子所有法、律我悉已知，先已知彼法、律，然後棄捨。」聞是語已，乞食畢，還精舍，舉衣鉢，洗足已，往詣佛所，稽首禮足，退坐一面，白佛言：「世尊！我等晨朝著衣持鉢，入王舍城乞食，聞有外道出家名舍羅步，住王舍城須摩竭陀池側，於自眾中作是唱言：『沙門釋子法我已悉知，知彼法、律已，然後棄捨。』善哉！世尊！可自往彼須摩竭陀池側，憐愍彼故！」
<p/>爾時，世尊默然而許，於日晡時從禪覺，往到須摩竭陀池側外道舍羅步所。
<p/>時，舍羅步外道出家遙見世尊來，卽敷床座<note n="s35.4"/>，請佛令坐。
<p/>佛卽就坐，告舍羅步言：「汝實作是語：『沙門釋子所有法、律我悉已知，知彼法、律已，然後棄捨』耶？」時，舍<note n="s35.5"/>羅步默而不答。
<p/>佛告舍羅步：「汝今應說，何故默然？汝所知滿足者，我則隨喜；不滿足者，我當令汝滿足。」時，舍羅步猶故默然。如是第二、第三說，彼再三默然住。
<p/>時，舍羅步有一梵行弟子白舍羅步言：「師應往詣沙門瞿曇說所知見，今沙門瞿曇自來詣此，何故不說？沙門瞿曇又告師言：『若滿足者，我則隨喜；不滿足者，當令滿足。』何故默然而不記說？」彼舍羅步梵行弟子勸時，亦復默然。
<p/>爾時，世尊告舍羅步：「若復有言：『沙門瞿曇非如來、應、等正覺。』我若善諫善問，善諫善問時，彼則遼落說諸外事；或忿恚慢覆，對閡<note n="s35.6"/>不忍，無由能現；或默然抱愧低頭，密自思省，如今舍羅步。若復作如是言『非沙門瞿曇無<note n="s35.7"/>正法、律』者，我若善諫善問，彼亦如汝今日默然而住。若復有言『非沙門瞿曇聲聞善向』者，我若善諫善問，彼亦乃至如汝今日默然而住。」爾時，世尊於須摩竭陀池側師子吼已，從 *座起而去。
<p/>爾時，舍羅步梵行弟子語舍羅步言：「譬如有牛，截其兩角，入空牛欄中，跪地大吼；師亦如是，於無沙門瞿曇弟子眾中作師子吼。譬如女人欲作丈夫聲，發聲;卽作女聲；師亦如是，於非沙門瞿曇弟子眾中作師子吼。譬如野干<note n="s35.8"/>欲作狐<note n="s35.9"/>聲，發聲還作野 *干聲；師亦如是，於非沙門瞿曇弟子眾中欲作師子吼。」
<p/>時，舍羅步梵行弟子於舍羅步面前呵責毀呰已，從 *座起去。
<sid n="963"/><note n="s35.10"/>
<p/>如是我聞：
<p/>一時，佛住王舍城迦蘭陀竹園。
<p/>爾時，王舍城須摩竭陀池側有外道出家名上座<note n="s35.11"/>，住彼池側，於自眾中作如是語：「我說一偈，若能報者，我當於彼修行梵行。」
<p/>時，有眾多比丘晨朝著衣持鉢，入王舍城乞食，聞有外道出家名曰上座<note n="s35.12"/>，住須摩竭陀池側，於自眾中作如是說：「我說一偈，有能報者，我當於彼所修行<note n="s35.13"/>梵行。」乞食畢，還精舍，舉衣鉢，洗足已，詣佛所，稽首佛足，退坐一面，白佛言：「世尊！我今晨朝與眾多比丘入城乞食，聞有外道出家名曰上 *座，住須摩竭陀池側，於自眾中作如是說：『我說一偈，有能報者，我當於彼修行梵行。』唯願世尊應自往彼，哀愍故！」
<p/>爾時，世尊默然而許，卽日晡時從禪覺，往至須摩竭陀池側。
<p/>時，上 *座外道出家遙見世尊，卽敷床<note n="s35.14"/>座，請佛令坐。世尊坐已，告上 *座外道出家言：「汝實作是語：『我說一偈，若能報者，我當於彼修行梵行』耶？汝今便可說偈，我能報答。」
<p/>時，彼外道卽累繩床以為高座，自昇其上，卽說偈言：
<p/>「比丘以法活，不恐怖眾生；
<p/>意寂行捨離，持戒順息止。」
<p/>爾時，世尊知彼上 *座外道心，卽說偈言：
<p/>「汝於所說偈，能自隨轉者，
<p/>我當於汝所，作善士夫觀。
<p/>觀汝今所說，言行不相應，
<p/>寂止自調伏，莫恐怖眾生。
<p/>行意寂遠離，受持淨戒者，
<p/>順調伏寂止，身、口、心離惡，
<p/>善攝於住處，不令放逸者，
<p/>是則名隨順<note n="s35.15"/>，調伏及寂止。」
<p/>爾時，上 *座外道出家作是念：沙門瞿曇已知我心。卽<note n="s35.16"/>從床而下，合掌白佛言：「今我可得於正法、律出家、受具足，成比丘法不？」
<p/>佛告上 *座外道出家：「今汝可得於正法、律出家、受具足，成比丘分。」
<p/>如是上 *座外道出家得出家，作比丘已，思惟：所以善男子剃除鬚髮，著袈裟衣，正信、非家、出家學道，……乃至心善解脫，得阿羅漢。
<sid n="964"/><note n="s35.17"/>
<p/>如是我聞：
<p/>一時，佛住王舍城迦蘭陀竹園。
<p/>時，有眾多婆羅門出家住須摩竭陀池側，集聚一處，作如是論：「如是婆羅門真諦，如是婆羅門真諦。」
<p/>爾時，世尊知彼眾多婆羅門出家心念，往到須摩竭陀池側。
<p/>時，眾多婆羅門出家遙見佛來，卽為佛敷床座，請佛就坐。
<p/>佛卽就坐，告諸婆羅門出家：「汝等於此須摩竭陀池側，眾共集聚，何所論說？」
<p/>婆羅門出家白佛言：「瞿曇！我等眾多婆羅門出家集於此坐，作如是論：『如是婆羅門真諦，如是婆羅門真諦。』」
<p/>佛告婆羅門出家：「有三種婆羅門真諦<note n="s35.18"/>，我自覺悟成等正覺而復為人演說。汝婆羅門出家作如是說：『不害一切眾生，是婆羅門真諦，非為虛妄。』彼於彼言我勝、言相似、言我卑，若於彼真諦不繫著，於一切世間作慈心色像，是名第一婆羅門真諦，我自覺悟成等正覺，為人演說。
<p/>「復次，婆羅門作如是說：『所有集法皆是滅法，此是真諦，非為虛妄。』乃至於彼真諦不計著，於一切世間觀察生滅，是名第二婆羅門真諦。
<p/>「復次，婆羅門作如是說：『無我處所及事都無所有<note n="s35.19"/>，無我處所及事都無所有，此則真諦，非為虛妄。』如前說，乃至於彼無所繫著，一切世間無我像類，是名第三婆羅門真諦，我自覺悟成等正覺而為人說。」爾時，眾多婆羅門出家默然住。
<p/>時，世尊作是念：今映彼愚癡，殺彼惡者，令<note n="s35.20"/>此眾中無一能自思量欲造因緣，於沙門瞿曇法中修行梵行<note n="s35.21"/>。如是知已，從 *座起而去。
<sid n="965"/><note n="s35.22"/>
<p/>如是我聞：
<p/>一時，佛住拘睒彌國瞿師羅園，尊者阿難亦住於彼。
<p/>時，有外道出家名曰栴陀<note n="s35.23"/>，詣尊者阿難所，與尊者阿難共相問訊慰勞已，退坐一面，問尊者阿難言：「何故於沙門瞿曇所出家修梵行？」
<p/>阿難答言：「為斷貪欲、瞋恚、愚癡故，於彼出家修梵行。」
<p/> *栴陀復問：「彼能說斷貪欲、瞋恚、愚癡耶？」
<p/>阿難答言：「我亦能說斷貪欲、瞋恚、愚癡。」
<p/> *栴陀復問：「汝見貪欲、瞋恚、愚癡有何過患，說斷貪欲、瞋恚、愚癡耶？」
<p/>阿難答言：「染著貪欲映障心故，或自害，或復害他，或復俱害，現法得罪、後世得罪、現法後世二俱得罪，彼心常懷憂、苦受覺。若瞋恚映障、愚癡映障，自害、害他、自他俱害，乃至常懷憂、苦受覺。又復，貪欲為盲、為無目、為無智、為慧力羸、為障 *閡，非明、非等覺，不轉向涅槃。瞋恚、愚癡亦復如是。我見貪欲、瞋恚、愚癡有如是過患，故說斷貪欲、瞋恚、愚癡。」
<p/> *栴陀復問：「汝見斷貪欲、瞋恚、愚癡有何福利，而說斷貪欲、瞋恚、愚癡？」
<p/>阿難答言：「斷貪欲已，不自害，又不害他，亦不俱害；又復不現法得罪、後世得罪、現法後世得罪，心法常懷喜樂、受覺。瞋恚、愚癡亦復如是。於現法中常離熾然，不待時節，有得餘現法緣自覺知見。有如是功德利益故，說斷貪欲、瞋恚、愚癡。」
<p/> *栴陀復問：「尊者阿難！有道有跡，修習多修習，能斷貪欲、瞋恚、愚癡不？」
<p/>阿難答言：「有，謂八正道──正見……乃至正定。」
<p/> *栴陀外道白尊者阿難：「此是賢哉之道、賢哉之跡，修習多修習，能斷貪欲、瞋恚、愚癡。」
<p/>時， *栴陀外道聞尊者阿難所說，歡喜隨喜，從 *座起而去。
<sid n="966"/><note n="s35.24"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，尊者舍利弗詣佛所，稽首佛足，退坐一面。
<p/>爾時，世尊為尊者舍利弗種種說法，示教照喜，示教照喜已，默然<note n="s35.25"/>住。
<p/>時，尊者舍利弗聞佛所說，歡喜隨喜已，稽首禮足而去。
<p/>時，有外道出家補縷低迦隨路而來，問尊者舍利弗：「從何所來？」
<p/>舍利弗答言：「火種！我從<note n="s35.26"/>世尊所，聽大師說教授法來。」
<p/>補縷低迦問尊者舍利弗：「今猶不離乳，從師聞說教授法耶？」
<p/>舍利弗答言：「火種！我不離乳，於大師所，聞說教授法。」
<p/>補縷低迦語尊者舍利弗言：「我久已離乳，捨師所說教授法。」
<p/>舍利弗言：「汝法是惡說法、律，惡覺，非為出<note n="s35.27"/>離、非正覺道，壞法、非可讚歎法、非可依止法。又彼師者，非等正覺，是故汝等疾疾捨乳，離師教法。譬如乳牛，麁惡狂騷，又少乳汁，彼犢飲乳，疾疾捨去；如是惡說法、律，惡覺，非出離、非正覺道，壞法、非可讚歎法、非可依止法。又彼師者，非等正覺，是故速捨師教授法。我所有法是正法、律，是善覺，是出離正覺道，不壞、可讚歎、可依止。又彼大師是等正覺，是故久飲其乳，聽受大師說教授法。譬如乳牛，不𡸜狂騷，又多乳汁，彼犢飲時，久而不厭。我法如是，是正法、律，……乃至久聽說教授法。」
<p/>時，補縷<note n="s35.28"/>低迦語舍利弗：「汝等快得善利，於正法、律，……乃至久聽說教授法。」
<p/>時，補縷<note n="s35.29"/>低迦外道出家聞舍利弗所說，歡喜隨喜，從道而去。
<sid n="967"/><note n="s35.30"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，補縷低迦外道出家來詣佛所，與世尊面相問訊慰勞已，退坐一面，白佛言：「瞿曇！先日眾多種種異道出家沙門、婆羅門集於未曾有<note n="s35.31"/>講堂，作如是論議：『沙門瞿曇智慧猶如空舍，不能於大眾中建立論議：此應此不應，此合此不合。譬如盲牛，偏行邊畔，不入中田；沙門瞿曇亦復如是：無應不應，無合不合。』」
<p/>佛告補縷低迦：「此諸外道論議<note n="s35.32"/>，說應不應，合不合，於聖法、律，如小兒戲。譬如士夫，年<note n="s35.33"/>八、九十，髮白齒落，作小兒戲，團治泥土，作象作馬，種種形類，眾人皆言：『此老小兒。』如是，火種！種種諸論，謂應不應，合不合，於聖法、律，如小兒戲，然於彼中，無有比丘方便所應。」
<p/>補縷低迦白佛<note n="s35.34"/>：「瞿曇！於何處有比丘方便所應？」
<p/>佛告外道：「不清淨者令其清淨，是名比丘方便所應。不調令調，是名比丘方便所應。諸不定者令得正受，是名比丘方便所應。不解脫者令得解脫，是名比丘方便所應。不斷令斷、不知令知、不修令修、不得令得，是名比丘方便所應。
<p/>「云何不淨令淨？謂戒不淨者，令其清淨。云何不調伏令其調伏？謂眼根，耳、鼻、舌、身、意根不調伏，令其<note n="s35.35"/>調伏，是名不調伏者令其調伏。云何不定令其正受？謂心不正定，令得正受。云何不解脫者令得解脫？謂心不解脫貪欲、恚、癡，令得解脫。云何不斷令斷？謂無明、有、愛，不斷令斷。云何不知令知？謂其名色，不知令知。云何不修令修？謂止<note n="s35.36"/>、觀，不修令修。云何不得令得？謂般涅槃，不得令得，是名比丘方便所應。」
<p/>補縷低迦白佛言：「瞿曇！是義比丘方便所應，是堅固比丘方便所應，所謂盡諸有漏。」
<p/>時，補縷低迦外道出家聞佛所說，歡喜隨喜，從 *座起而去。
<sid n="968"/><note n="s35.37"/>
<p/>如是我聞：
<p/>一時，佛住王舍城迦蘭陀竹園。
<p/>時，有外道出家名曰尸婆<note n="s35.38"/>，來詣佛所，與世尊面相問訊慰勞已，退坐一面，白佛言：「瞿曇！云何為學？所謂學者，云何學？」
<p/>佛告尸婆：「學其所學，故名為學。」
<p/>尸婆白佛：「何所學？」
<p/>佛告尸婆：「隨時學增上戒，學<note n="s35.39"/>增上意，學增上慧。」
<p/>尸婆白佛：「若阿羅漢比丘諸漏已盡，所作已作，捨<note n="s35.40"/>諸重擔，逮得己利，盡諸有結，正智善解脫，當於爾時，復何所學？」
<p/>佛告尸婆：「若阿羅漢比丘諸漏已盡，……乃至正智善解脫，當於爾時，覺知貪欲永盡無餘；覺知瞋恚<note n="s35.41"/>、愚癡永盡無餘，故不復更造諸惡，常行諸善。尸婆！是名為學其所學。」
<p/>時，尸婆外道出家聞佛所說，歡喜隨喜，從 *座起<note n="s35.42"/>去。
<sid n="969"/><note n="s35.43"/>
<p/>如是我聞：
<p/>一時，佛住王舍城迦蘭陀竹園。
<p/>爾時，尸婆外道出家來詣佛所，與世尊面相問訊慰勞已，退坐一面，白佛言：「瞿曇！有一沙門婆羅門作如是見、如是說：『若人有所知覺，彼一切本所作因，修諸苦行，令過去業盡，更不造新業，斷於因緣，於未來世無復諸漏。諸漏盡故業盡，業盡故苦盡，苦盡者究竟苦邊。』今瞿曇所說云何？」
<p/>佛告尸婆：「彼<note n="s35.44"/>沙門婆羅門實爾洛漠<note n="s35.45"/>說耳，不審不數，愚癡不善不辯。所以者何？或從風起苦，眾生覺知，或從痰<note n="s35.46"/>起，或從唌<note n="s35.47"/>唾起，或等分起，或自害，或他害，或因節氣。彼自害者，或拔髮、或拔鬚，或常立舉手，或蹲地，或臥灰土中，或臥棘刺<note n="s35.48"/>上，或臥杵上、或板上，或牛屎塗地而臥其上，或臥水中，或日三洗浴，或一足而立，身隨日轉，如是眾苦精勤有行，尸婆！是名自害。他害者，或為他手石、刀、杖等，種種害身，是名他害。尸婆！若復時節所害，冬則大寒，春則大熱<note n="s35.49"/>，夏寒暑俱，是名節氣所害。世間真實，非為虛妄。尸婆！世間有此真實，為風所害，乃至節氣所害，彼眾生如實覺知。汝亦自有此患，風 *痰 *唌唾，……乃至節氣所害覺，如是如實覺知。尸婆！若彼沙門婆羅門言一切人所知覺者皆是本所造因，捨世間真實事而隨自見，作虛妄說。
<p/>「尸婆！有五因五緣生心法憂苦。何等為五？謂因貪欲纏，緣貪欲纏，生心法憂苦；因瞋恚、睡眠、掉悔、疑纏，緣瞋恚、睡眠、掉悔、疑纏<note n="s35.50"/>，生彼心法憂苦，尸婆！是名五因五<note n="s35.51"/>緣生心法憂苦。尸婆！有五因五緣不生心法憂苦。何等為五？謂因貪欲纏，緣貪欲纏，生彼心法<note n="s35.52"/>憂苦者，離彼貪欲纏，不起心法憂苦<note n="s35.53"/>；因瞋恚、睡眠、掉悔、疑纏，緣瞋恚、睡眠、掉悔、疑纏，生彼心法憂苦者，離彼瞋恚、睡眠、掉悔、疑纏，不起心法憂苦，尸婆<note n="s35.54"/>！是名五因五緣不起心法憂苦，現法得離熾然，不待時節，通達現見，緣自覺知。尸婆！復有現法離熾然，不待時節，通達現見，緣自覺知，謂八正道──正見……乃至正定。」
<p/>說是法時，尸婆外道出家遠<note n="s35.55"/>塵離垢，得法眼淨。時，尸婆外道出家見法、得法、知法、入法，離諸<note n="s35.56"/>狐疑，不由於他，入正法、律，得無所畏，卽從 *座起，整衣服，合掌白佛：「世尊！我今可<note n="s35.57"/>得於正法、律出家、受具足，得比丘分耶？」
<p/>佛告尸婆：「汝今得出家。」如上說，……乃至心善解脫，得阿羅漢。
<sid n="970"/><note n="s35.58"/>
<p/>如是我聞：
<p/>一時，佛住那羅聚落好衣菴羅園中。爾時，那羅聚落有商主<note n="s35.59"/>外道出家，百二十歲，年耆根熟，為那羅聚落諸沙門、婆羅門、長者、居士尊重供養，如阿羅漢。
<p/>彼商主外道出家先有宗親一人，命終生天，於彼天上見商主外道出家已，作是念：我欲往教彼商主外道出家詣世尊所，修行梵行，恐其不隨我語<note n="s35.60"/>，我今當往彼，以意論<note n="s35.61"/>令問。
<p/>𣈳下那羅聚落，詣彼商主外道出家所，說偈而問：
<p/>「云何惡知識，現善知識相？
<p/>云何善知識，如己同一體？
<p/>何故求於斷？云何離熾然？
<p/>「若汝仙人持此意論而問於彼，有能分別<note n="s35.62"/>解說其義而答汝者，便可從彼出家，修行梵行。」
<p/>時，商主外道出家受天所教<note n="s35.63"/>，持詣富蘭那迦葉所，以此意論偈問富蘭那迦葉。彼富蘭那迦葉尚自不解，況復能答？彼時，商主外道出家復至末迦梨瞿舍利子所、刪<note n="s35.64"/>闍耶毘羅坻子所、阿耆<note n="s35.65"/>多枳舍欽婆羅所、迦羅拘陀迦 *栴延所、尼乾陀若提子所，皆以此意論偈而問，悉不能答。
<p/>時，商主外道出家作是念：我以此意論問諸出家師，悉不能答，我今復欲求出家；為我今自有財寶，不如還家，服習五欲。復作是念：我今可往詣沙門瞿曇，然彼耆舊、諸師、沙門、婆羅門、富蘭那迦葉等，悉不能答，而沙門瞿曇年少出家，詎復能了？然我聞先宿所說「莫輕新學年少出家」，或有沙門年少出家，有大德力，今且當
<p/>詣沙門瞿曇。詣已，以彼意論心念而問，如偈所說。
<p/>爾時，世尊知彼商主心之所念，卽說偈言：
<p/>「云何惡知識，現善友相者？
<p/>內心實恥厭，口說我同心，
<p/>造事不樂同，故知非善友。
<p/>口說恩愛語，心不實相應，
<p/>所作而不同，慧者應覺知，
<p/>是名惡知識，現善知識相。
<p/>與己同一體，云何善知識？
<p/>與己同體者，非彼善知識，
<p/>放逸而不制，沮壞懷疑惑；
<p/>伺求其端緒，安於善知識。
<p/>如子臥父懷，不為傍人間<note n="s35.66"/>，
<p/>當知善知識，何故求於斷？
<p/>生歡喜之處，清涼稱讚歎；
<p/>修習福利果，清涼、永息滅<note n="s35.67"/>，
<p/>是故求於斷。云何離熾然？
<p/>寂靜止息味，知彼遠離味，
<p/>遠離熾然惡，飲以法喜味，
<p/>寂滅離欲火，是名離熾然。」
<p/>爾時，商主外道出家作是念：沙門瞿曇知我心念。而白佛言：「我今得入沙門瞿曇正法、律中修行梵行，出家、受具足，成比丘分不？」
<p/>佛告商主外道出家：「汝今可得於正<note n="s35.68"/>法、律修行梵行，出家、受具足，成比丘分。」如是出家已，思惟……乃至心善解脫，得阿羅漢。
<sid n="971"/><note n="s35.69"/>
<p/>如是我聞：
<p/>一時，佛住俱夷那竭國力士<note n="s35.70"/>生處堅固雙樹<note n="s35.71"/>林中。
<p/>爾時，世尊涅槃時至，告尊者阿難：「汝為世尊於雙樹間敷繩床，北首，如來今日中夜於無餘涅槃而般涅槃。」
<p/>爾時，尊者阿難奉教，於雙樹間敷繩床，北首，訖，來詣佛所，稽首佛足，退住一面，白佛言：「世尊！已<note n="s35.72"/>於雙樹間敷繩床，北首。」
<p/>爾時，世尊詣雙樹間，於繩床上北首右脇而臥，足足相累，繫<note n="s35.73"/>念明想，正念正智。
<p/>時，俱夷那竭國有須跋陀羅<note n="s35.74"/>外道出家，百二十歲，年耆根熟，為俱夷那竭國人恭敬供養，如阿羅漢。彼須跋陀羅出家聞世尊今日中夜當於無餘涅槃而般涅槃：然我有所疑，希望而住，沙門瞿曇有力，能開覺我，我今當詣沙門瞿曇，問其所疑。;卽出俱夷那竭，詣世尊所。
<p/>爾時，尊者阿難於園門外經行，時，須跋陀羅語阿難言：「我聞沙門瞿曇今日中夜於無餘涅槃而般涅槃，我有所疑，希望而住，沙門瞿曇有力，能開<note n="s35.75"/>覺我。若阿難不憚勞者，為我往白瞿曇，少有閑暇，答我所問？」
<p/>阿難答言：「莫逼世尊！世尊疲極。」
<p/>如是須跋陀羅再三請尊者阿難，尊者阿難亦再三不許。
<p/>須跋陀羅言：「我聞古昔出家耆年大師所說，久久乃有如來、應、等正覺出於世間，如優<note n="s35.76"/>曇鉢花。而今如來中夜當於無餘涅槃界而般涅槃，我今於法疑，信心而住<note n="s35.77"/>，沙門瞿曇有力，能開覺我，若阿難不憚勞者，為我白沙門瞿曇。」
<p/>阿難復答言：「須跋陀羅！莫逼世尊！世尊今日疲極。」
<p/>爾時，世尊以天耳聞阿難與須跋陀羅共語來往，而告尊者阿難：「莫遮外道出家須跋陀羅！令入問其所疑。所以者何？此是最後與外道出家論議<note n="s35.78"/>，此是最後得證聲聞。善來比丘，所謂須跋陀羅。」
<p/>爾時，須跋陀羅聞<note n="s35.79"/>世尊為開善根，歡喜增上，詣世尊所，與世尊面相問訊慰勞已，退坐一面，白佛言：「瞿曇！凡世間入處，謂富蘭那迦葉等六師，各作如是宗：『此是沙門，此是沙門！』云何，瞿曇！為實各各有是宗不？」
<p/>爾時，世尊卽為說偈言：
<p/>「始年二十九，出家修善道，
<p/>成<note n="s35.80"/>道至於今，經五十餘年。
<p/>三昧明行具，常修於淨戒，
<p/>離斯少道分，此外無沙門。」
<p/>佛告須跋陀羅：「於正法、律不得八正道者，亦不得初沙門，亦不得第二、第三、第四沙門。須跋陀羅！於此法、律得八正道者，得初沙門，得第二、第三、第四沙門。除此已，於外道無沙門，斯則異道之師，空沙門、婆羅門耳。是故，我今於眾中作師子吼。」
<p/>說是法時，須跋陀羅外道出家遠塵離垢，得法眼淨。爾時，須跋陀羅見法、得法、知法、入法，度諸狐疑，不由他信，不由他度，於正法、律得無所畏，從 *座起，整衣服，右膝著地，白尊者阿難：「汝得善利，汝得大師，為大師弟子，為大師法<note n="s35.81"/>雨，雨灌其頂。我今若得於正法、律出家、受具足，得比丘分者，亦當得斯善利！」
<p/>時，尊者阿難白佛言：「世尊！是須跋陀羅外道出家今求於正法、律出家、受具足，得比丘分。」
<p/>爾時，世尊告須跋陀羅：「此比丘來修行梵行。」
<p/>彼尊者須跋陀羅;卽於爾時出家，卽是受具足，成比丘分。如是思惟……乃至心善解脫，得阿羅漢。
<p/>時，尊者須跋陀羅得阿羅漢，解脫樂覺知已，作是念：我不忍見佛般涅槃，我當先般涅槃。時，尊者須跋陀羅先般涅槃已，然後世尊般涅槃。
<sid n="972"/><note n="s35.82"/>
<p/>如是我聞：
<p/>一時，佛在跋耆人間遊行，至毘舍離國，住獼猴池側重閣講堂。時，毘舍離國有眾多賈客，欲向怛剎尸羅<note n="s35.83"/>國方便莊嚴。是眾多賈客聞世尊於跋耆人間遊行，至毘舍離國，住獼猴池側重閣講堂。聞已，來詣佛所，稽首佛足，退坐一面。佛為諸賈客種種說法，示教照喜，示教照喜已，默然<note n="s35.84"/>住。
<p/>時，諸賈客從 *座起，整衣服，為佛作禮，合掌白佛言：「世尊！我等諸賈客方便莊嚴，欲至怛剎尸羅國，唯願世尊與諸大眾明旦受我供養。」
<p/>爾時，世尊默然而許。
<p/>時，諸賈客知世尊受請已，從 *座起，禮佛足，各還自家，辦種種淨美飲食，敷床座，安置淨水。晨朝遣使，白佛：「時到。」
<p/>爾時，世尊與諸大眾著衣持鉢，詣諸賈客所，就座而坐。
<p/>時，諸賈客以淨美飲食自手供養。食畢洗鉢訖，取卑小床，於大眾前坐，聽佛說法。
<p/>爾時，世尊告諸賈客：「汝等當行於曠野中，有諸恐怖，心驚毛竪。爾時，當念如來事──謂如來、應、等正覺……乃至佛、世尊，如是念者，恐怖則除。又，念法事──佛正法、律，現法能離熾然，不待時節，通達親近，緣自覺知。又，念僧事──世尊弟子善向、正向，……乃至世尊福田。如是念者，恐怖卽除。
<p/>「過去世時<note n="s35.85"/>，天、阿須輪<note n="s35.86"/>共鬪。時，天帝釋告諸天眾：『汝等與阿須 *輪共鬪戰之時，生恐怖者，當念我幢，名摧伏幢。念彼幢時，恐怖得除。若不念我幢者，當念伊舍那<note n="s35.87"/>天子幢；若不念伊舍那天子幢者，當念婆留那<note n="s35.88"/>天子幢。念彼幢時，恐怖卽除。』如是，諸商人！汝等於曠野中，有恐怖者，當念如來事、法事、僧事。」
<p/>爾時，世尊為諸毘舍離賈客說供養隨喜偈：
<p/>「供養比丘僧，飲食隨時服<note n="s35.89"/>，
<p/>專念諦思惟，正知<note n="s35.90"/>而行捨。
<p/>淨物良福田，汝等悉具足；
<p/>緣斯功德利，長夜獲安樂。
<p/>發心有所求，眾利悉皆應，
<p/>兩足四足安，道路往來安，
<p/>夜安晝亦安，一切離諸惡。
<p/>如沃壤良田，精純好種子；
<p/>灌溉以時澤，收實不可量！
<p/>淨戒良福田，精餚饍種子；
<p/>正行以將順，終期<note n="s35.91"/>妙果成。
<p/>是故行施者，欲求備眾德，
<p/>當隨智慧行，眾果自然備。
<p/>於明行足尊，正心盡恭敬，
<p/>種殖眾善本，終獲大福利。
<p/>如實知世間，得具備正見，
<p/>具足見正道，具足而昇進。
<p/>遠離一切垢，逮得涅槃道，
<p/>究竟於苦邊，是名備眾德。」
<p/>爾時，世尊為諸毘舍離賈客說種種法，示教照喜已，從 *座起去。
<sid n="973"/><note n="s35.92"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「若比丘住於空閑、樹下、空舍，有時恐怖，心驚毛竪者，當念如來事及法事、僧事，如前廣說。念如來事、法事、僧事之時，恐怖卽除。
<p/>「諸比丘！過去世時，釋提桓因與阿修羅共戰。爾時，帝釋語諸三十三天言：『諸仁者！諸天與<note n="s35.93"/>阿修羅共鬪戰時，若生恐怖，心驚毛竪者，汝當念我伏敵之幢。念彼幢時，恐怖卽除。』如是，比丘！若於空閑、樹下、空舍而生恐怖，心驚毛竪者，當念如來──如來、應、等正覺……乃至佛、世尊。彼當念時，恐怖卽除。所以者何？彼天帝釋懷貪、恚、癡，於生、老、病、死、憂、悲、惱苦不得解脫，有恐怖、畏懼、逃竄、避難，而猶告諸三十三天令念我摧伏敵幢，況復如來、應、等正覺……乃至佛、世尊，離貪、恚、癡，解脫生、老、病、死、憂、悲、惱苦，無諸恐怖、畏懼、逃避，而不能令其念如來者，除諸恐怖？」
<p/>佛說此經已，諸比丘聞佛所說，歡喜奉行！
<sid n="974"/><note n="s35.94"/>
<p/>如是我聞：
<p/>一時，佛住娑枳國安闍那林中。
<p/>爾時，世尊告尊者舍利弗：「我能於法略說、廣說，但知者難<note n="s35.95"/>。」
<p/>尊者舍利弗白佛言：「唯願世尊略說、廣說、法說，於法實有解知者<note n="s35.96"/>。」
<p/>佛告舍利弗：「若有眾生於自識身及外境界一切相，無我、我所、我慢繫著使，……乃至心解脫、慧解脫，現法自知作證具足住者；於此識身及外境界一切相，無有我、我所、我慢使繫著，故我心解脫、慧解脫，現法自知作證具足住。
<p/>「舍利弗！彼比丘於此識身及外境界一切相，無有我、我所見<note n="s35.97"/>、我慢繫著使，及心解脫、慧解脫，現法自知作證具足住；於此識身及外境界一切相，無有我、我所見、我慢繫著使，彼心解脫、慧解脫，現法自知作證具足住。
<p/>「舍利弗！若復比丘於此識身及外境界一切相，無有我、我所見、我慢繫著使，彼心解脫、慧解脫，現法自知作證具足住。
<p/>「舍利弗！若復比丘於此識身及外境界一切相，無我、我所見、我慢繫著使，彼<note n="s35.98"/>心解脫、慧解脫，現法自知作證具足住；於此識身及外境界一切相，無我、我所見、我慢繫著使，彼心解脫、慧解脫，現法自知作證具足住，舍利弗！是名比丘斷愛縛結、慢無間等，究竟苦邊。
<p/>「舍利弗！我於此有餘說，答波羅延富隣尼迦所問<note n="s35.99"/>：
<p/>『世間數差別，安所遇不動，
<p/>寂靜離諸塵，拔根無悕望<note n="s35.100"/>；
<p/>已度三有海，無復老死患<note n="s35.101"/>。』」
<p/>佛說是經已，尊者舍利弗聞佛所說，歡喜隨喜，卽從 *座起，作禮而去。
<sid n="975"/><note n="s35.102"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，尊者阿難住舍衛國祇樹給孤獨園，獨一靜處，如是思惟：或有一人作如是念：我於此識身及外境界一切相，無有我、我所見、我慢繫著使，及心解脫、慧解脫，現法自知作證具足住；於此識身及外境界一切相，無有我、我所見、我慢繫著使，我當於彼心解脫、慧解脫，現法自知作證具足住。
<p/>爾時，尊者阿難晡時從禪覺，詣世尊所，稽首禮足，退坐一面，白佛言：「世尊！我獨一靜處，作是思惟：若有一人作如是言：我此識身及外境界一切相，……乃至自知作證具足住。」
<p/>佛告阿難：「如是！如是！若<note n="s35.103"/>有一人作如是念：我此識身及外境界一切相，無有我、我所見、我慢繫著使，及心解脫、慧解脫，現法自知作證具足住，阿難！彼比丘於此識身及外境界一切相，無有我、我所見、我慢繫著使，及心解脫、慧解脫，現法自知作證具足住；於此識身及外境界一切相，無有我、我所見、我慢繫著使，及彼心解脫、慧解脫，現法自知作證具足住。
<p/>「阿難！若復比丘於此識身及外境界一切相，……乃至自知作證具足住，是名比丘斷愛縛結、慢無間等，究竟苦邊。
<p/>「阿難！我於此有餘說，答波羅延憂陀耶所問<note n="s35.104"/>：
<p/>『斷於愛欲想，憂苦亦俱離；
<p/>覺悟於睡眠，滅除掉悔蓋；
<p/>捨貪<note n="s35.105"/>恚清淨，現前觀察法，
<p/>我說智解脫，滅除無明闇<note n="s35.106"/>。』」
<p/>佛說是經已，尊者阿難聞佛所說，歡喜隨喜，禮佛<note n="s35.107"/>而去。
<sid n="976"/><note n="s35.108"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「我今當說愛為網、為膠、為泉、為藕根<note n="s35.109"/>。此等能為眾生障<note n="s35.110"/>、為蓋、為膠、為守衛、為覆、為閉、為塞、為闇冥、為狗腸、為亂草、為絮，從此世至他世，從他世至此世，往來流轉，無不轉時。諸比丘！何等愛為網、為膠，……乃至往來流轉<note n="s35.111"/>，無不轉時<note n="s35.112"/>？謂有我故有：我、欲我、爾我<note n="s35.113"/>、有我、無我、異我、當我、不當我、欲我、當爾時、當異異我、或欲我、或爾我、或異、或然、或欲然、或爾然、或異。如是十八愛行<note n="s35.114"/>從內起。
<p/>比丘言：「有我，於諸所有，言我、欲我、爾……乃至十八愛行從外起，如是總說十八愛行。如是三十六愛行，或於過去起，或於未來起，或於現在起，如是總說百八愛行，是名為愛、為網、為膠、為泉、為藕根，能為眾生障、為蓋、為膠、為守衛、為覆、為閉、為塞、為闇冥、為狗腸、為亂草、為絮，從此世至他世，從他世至此世，往來流 *轉，無不轉時。」
<p/>佛說是經已，諸比丘聞佛所說，歡喜奉行！
<sid n="977"/><note n="s35.115"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「有從愛生愛，從愛生恚；從恚生愛，從恚生恚<note n="s35.116"/>。
<p/>「云何為從愛生愛？謂有一於眾生有喜、有愛、有念、有可意，他於彼有喜、有愛、有念、有可意隨行此，作是念：我於彼眾生有喜、有愛、有念、有可意，他復於彼有喜、有愛、有念、有可意隨行<note n="s35.117"/>故，我於他人復生於愛，是名從愛生愛。
<p/>「云何從愛生恚？謂有一於眾生有喜、有愛、有念、有可意，而他於彼不喜、不愛、不念、不可意隨行此，作是念：我於眾生有喜、有愛、有念、有可意，而他於彼不喜、不愛、不念、不可意隨行故，我於他而生瞋恚，是名從愛生恚。
<p/>「云何為從恚生愛？謂有一於眾生不喜、不愛、不念、不可意，他復於彼不喜、不愛、不念、不可意隨行故，我於他而生愛念，是名從恚生愛。
<p/>「云何從恚生恚？謂有一於眾生不喜、不愛、不念、不可意，而他於彼有喜、有愛、有念、有可意隨行此，作是念：我於彼眾生不喜、不愛、不念、不可意，而他於彼有喜、有愛、有念、有可意隨行，我於他所問起瞋恚，是名從恚生恚。
<p/>「若比丘離欲、惡不善法，有覺有觀，……乃至初禪、第二、第三、第四禪具足住者，從愛生愛、從恚生恚、從恚生愛、從愛生恚已<note n="s35.118"/>斷已知，斷其根本，如截多羅樹頭，無復生分，於未<note n="s35.119"/>來世成不生法。
<p/>「若彼比丘盡諸有漏，無漏心解脫、慧解脫，現法自知作證：我生已盡，梵行已立，所作已作，自知不受後有。當於爾時，不自擧，不起塵，不熾然，不嫌彼。
<p/>「云何自𨦪？謂見色是我、色異我、我中色、色中我，受、想、行、識亦復如是，是名自擧。云何不自擧？謂不見色是我、色異我、我中色、色中我，受、想、行、識亦復如是，是名不自擧。云何還擧？謂於罵者還罵，瞋者還瞋，打者還打，觸者還觸，是名還擧。云何不還擧？謂<note n="s35.120"/>罵者不還罵，瞋者不還瞋，打者不還打，觸者
<p/>不還觸，是名不還擧。
<p/>「云何起塵？謂有我、我欲……乃至十八種愛，是名起塵。云何不起塵？謂無我、無我欲，……乃至十八愛不起，是名不起塵。
<p/>「云何熾然？謂有我所、我所欲……乃至外十八愛行，是名熾然。云何不熾然？謂無我所、無我所欲……乃至無外十八愛行，是名不熾然。
<p/>「云何嫌彼？謂見我真實起，於我慢、我欲、我使不斷不知，是名嫌彼。云何不嫌彼？謂不見我真實，我慢、我欲、我使已斷已知<note n="s35.121"/>，是名不嫌彼。」
<p/>佛說此經已，諸比丘聞佛所說，歡喜奉行！
<sid n="978"/><note n="s35.122"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「有二事斷難持。何等為二？若俗人處非人處，於衣食、床臥、資生眾具，持彼斷者，是則難行。又，比丘非家出家，斷除貪愛，持彼斷者，亦甚難行。」
<p/>爾時，世尊卽說偈言：
<p/>「世間有二事，持斷則難行，
<p/>是真諦所說，等正覺所知。
<p/>在家財入出，衣食等眾具，
<p/>世間貪愛樂，持斷者甚難。
<p/>比丘已離俗，信非家出家，
<p/>滅除於貪愛，持斷亦難行。」
<p/>佛說此經已，諸比丘聞佛所說，歡喜奉行！
<sid n="979"/><note n="s35.123"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「我於二法依止多住。云何為二？於諸善法未曾知足，於斷未曾遠離。於善法不知足故，於諸斷法未曾遠離故，乃至肌消肉盡，筋連骨立，終不捨離精勤方便，不捨善法，不得未得，終不休息，未曾於劣心生歡喜，常樂增進，昇上上道。如是精進住故，疾得阿耨多羅三藐三菩提等。比丘！當於二法依止多住，於諸善法不生足想；依於諸斷，未曾捨離，乃至肌消肉盡，筋連骨立，精勤方便，堪能修習善法不息。是故，比丘！於諸下劣不<note n="s35.124"/>，生歡喜想，當修上上昇進多住。如是修習不久，當得速盡諸漏，無漏心解脫、慧解脫，現法自知作證：我生已盡，梵行已立，所作已作，自知不受後有。」
<p/>佛說此經已，諸比丘聞佛所說，歡喜奉行！
<sid n="980"/><note n="s35.125"/>
<p/>如是我聞：
<p/>一時，佛住王舍城迦蘭陀竹園。
<p/>爾時，釋提桓因<note n="s35.126"/>形色絕妙，於後夜時來詣佛所，稽首佛足，退住一面，天身威力，光明遍照迦蘭陀竹園。
<p/>時，釋提桓因白佛言：「世尊！世尊曾於隔界山石窟中說言：『若有沙門、婆羅門無上愛盡解脫、心善解脫，彼邊際、究竟邊際、離垢邊際、梵行畢竟。』云何為比丘邊際、究竟邊際、離垢邊際、梵行畢竟？」
<p/>佛告天帝釋：「謂比丘若所有受覺，若苦、若<note n="s35.127"/>樂、若不苦<note n="s35.128"/>不樂，彼諸受集、受滅、受味、受患、受出如實知；如實知已，觀察彼受無常，觀生滅、觀離欲、觀滅盡、觀捨；如是觀察已，則邊際，究竟邊際、離垢邊際、梵行畢竟。拘尸迦<note n="s35.129"/>！是名比丘於正法、律邊際、究竟邊際、離垢邊際、梵行畢竟。」
<p/>乃至天帝釋聞佛所說，歡喜隨喜，作禮而去。
<sid n="981"/><note n="s35.130"/>
<p/>如是我聞：
<p/>一時，佛住王舍城迦蘭陀竹園。
<p/>爾時，尊者大目揵連住耆闍崛山，後夜起經行，見有光明遍照迦蘭陀竹園。見已，作是念：今夜或有大力鬼神詣世尊所，故有此光明。
<p/>時，尊者大目揵連晨朝往詣佛所，稽首佛足，退坐一面，白佛言：「世尊！我於昨暮後夜出房經行，見勝光明普照迦蘭陀竹園。見已，作是念：有何大力鬼神詣世尊所，故有此光明？」
<p/>佛告尊者大目揵連：「昨暮後夜，釋提桓因來詣我所，稽首作禮，退坐一面……。」
<p/>如上修多羅廣說，歡喜隨喜，作禮而去。
<sid n="982"/><note n="s35.131"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，尊者阿難晨朝著衣持鉢，詣舍衛城，次第乞食，至鹿住<note n="s35.132"/>優婆夷舍。
<p/>鹿住優婆夷遙見尊者阿難，疾敷床座，白言：「尊者阿難令坐。」
<p/>時，鹿住優婆夷稽首禮阿難足，退住一面，白尊者阿難：「云何言世尊知法？我父富蘭那<note n="s35.133"/>先修梵行，離欲清淨，不著香花，遠諸凡鄙<note n="s35.134"/>；叔父梨師達多<note n="s35.135"/>不修梵行，然其知足。二俱命終，而今世尊俱記二人同生一趣，同一受生，同於後世得斯陀含，生兜率天<note n="s35.136"/>，一來世間，究竟苦邊。云何，阿難！修梵行、不修梵行，同生一趣、同一受生、同其後世？」
<p/>阿難答言：「姊妹！汝今且停。汝不能知眾生世間根之差別，如來悉知眾生世間根之優劣<note n="s35.137"/>。」如是說已，從 *座起去。
<p/>時，尊者阿難還精舍，擧衣鉢，洗足已，往詣佛所，稽首佛足，退坐一面，以鹿住優婆夷所說廣白世尊。
<p/>佛告阿難：「彼鹿住優婆夷云何能知眾生世間根之優劣？阿難！如來悉知眾生世間根之優劣。阿難！或有一犯戒<note n="s35.138"/>，彼於心解脫、慧解脫不如實知，彼所起犯戒無餘滅、無餘沒、無餘欲盡。或有一犯戒，於心解脫、慧解脫如實知，彼所起犯戒無餘滅、無餘沒、無餘欲盡。於彼籌量者言：『此亦有如是法，彼亦有是法，此則應俱同生一趣、同一受生、同一後世。』彼如是籌量者，得長夜非義饒益苦。
<p/>「阿難！彼犯戒者，於心解脫、慧解脫不如實知，彼所起犯戒無餘滅、無餘沒、無餘欲盡。當知此人是退，非勝進，我說彼人為退分。阿難！有<note n="s35.139"/>犯戒，彼於心解脫、慧解脫如實知，彼於所起犯戒無餘滅、無餘沒、無餘欲盡。當知是人勝進不退，我說彼人為勝進分。自非如來，此二有間，誰能悉知？是故，阿難！莫籌量人人而取，人善籌量人人而病。人籌量人人，自招其患。唯有如來能知人耳。如二犯戒，二持戒亦如是。彼於心解脫、慧解脫不如實知，彼所起持戒無餘滅。若掉動者<note n="s35.140"/>，彼於心解脫、慧解脫不如實知，彼所起掉無餘滅。彼若瞋恨<note n="s35.141"/>者，彼於心解脫、慧解脫不如實知，彼所起瞋恨無餘滅。若苦貪<note n="s35.142"/>者，彼於心解脫、慧解脫如實知，彼所起苦貪無餘滅。穢污清淨如上說，乃至如來能知人人。
<p/>「阿難！鹿住優婆夷愚癡少智，而於如來一向說法心生狐疑。云何，阿難！如來所說，豈有二耶？」
<p/>阿難白佛：「不也，世尊！」
<p/>佛告阿難：「善哉！善哉！如來說法若有二者，無有是處！阿難！若富蘭那持戒，梨師達多亦同持戒者，所生之趣，富蘭那所不能知。梨師達多為生何趣？云何受生？云何後世？若梨師達多所成就智<note n="s35.143"/>，富蘭那亦成就此智者，梨師達多亦不能知彼富蘭那當生何趣？云何受生？後世云何？阿難！彼富蘭那持戒勝，梨師達多智慧勝；彼俱命終，我說二人同生一趣，同一受生，後世亦同是斯陀含，生兜率天，一來生此究竟苦邊。彼二<note n="s35.144"/>有間，自非如來，誰能得知？是故，阿難！莫量人人！量人人者，自生損減。唯有如來能知人耳。」
<p/>佛說此經已，尊者阿難聞佛所說，歡喜奉行！
<sid n="983"/><note n="s35.145"/>
<p/>如是我聞：
<p/>一時，佛住釋氏彌城留利邑夏安居。有餘比丘於舍衛國祇樹給孤獨園夏安居。時，彼比丘於晨朝著衣持鉢，入舍衛城<note n="s35.146"/>乞食，次第至鹿住優婆夷舍。鹿住優婆夷遙見比丘來，疾敷床座，請比丘令坐，如上阿難修多羅說。
<p/>時，彼比丘語鹿住優婆夷：「姊妹且停！汝那得知眾生根之優劣。姊妹！唯有如來能知眾生根之優劣。」如是說已，從 *座起去。
<p/>時，彼比丘三月夏安居訖，作衣竟，持衣<note n="s35.147"/>鉢，往詣彌城<note n="s35.148"/>留利釋氏邑。到已，擧衣鉢，洗足已，往詣佛所，稽首佛足，退坐一面，以共鹿住優婆夷所論說事向佛廣說。
<p/>佛告比丘：「鹿住優婆夷云何能知世間眾生諸根優劣？唯有如來能知世間眾生諸根優劣耳。不離瞋恨、憍慢，時起貪法，不聽受法，不學多聞，於法不調伏見，不能時時起解脫心法。比丘！若復有一不離瞋慢，時起貪法，然彼聞法，修學多聞，於善調伏見，時時能起解脫心法。若思量彼，此有是法，彼有是法，此則同一趣、同一受生、同一後世；如是思量者，長得非義不饒益苦。比丘！若復彼人不離瞋慢，時時起<note n="s35.149"/>貪法，亦不聽法，不習多聞，不調伏見，亦不時時得解脫心法，我說此人卑鄙下賤。比丘！若復彼人不離瞋慢，時時<note n="s35.150"/>起貪法，然彼聞法，樂多聞，調伏諸見，時時能得解脫心法，我說是人第一勝妙。彼二有間，自非如來，誰能別知？是故，比丘！莫量人人，……乃至如來能知優劣。
<p/>「比丘！復次，有一不離瞋慢，時時起口惡行，餘如上說。比丘！復次，有一賢善，安樂同止，欣樂明智，修梵行者樂與同止，而彼不樂聞法，乃至不時時得心法解脫，當知彼人住賢善地，不能轉進。賢善地者，謂人、天趣。復次，有一其性賢善，同止安樂，欣樂梵行，以為伴侶，樂聞正法，學習多聞，善調伏見，時時能得解脫心法，當知彼人於賢善地能轉勝進，當知此人於正法流有所堪能。此二有間，自非如來，誰能別知？是故，比丘！莫量人人，量人人者，自招其患。唯有如來能知人耳。比丘！鹿住優婆夷愚癡少智，……如上修多羅廣說。」
<p/>佛說此經已，諸比丘聞佛所說，歡喜奉行！
<sid n="984"/><note n="s35.151"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，給孤獨長者來詣佛所，稽首佛足，退坐一面，白佛言：「世尊！世間有幾種福田<note n="s35.152"/>？」
<p/>佛告長者：「世間有二種福田。何等為二？學及無學<note n="s35.153"/>。」卽說偈言：
<p/>「世有學、無學，大會常延請，
<p/>正直心真實，身口亦復然，
<p/>是卽良福田，施者獲大果！」
<p/>佛說此經已，給孤獨長者聞佛所說，歡喜奉行！
<p/>雜阿含經卷第三十五
<note n="s36.1"/>
<sid n="985"/><note n="s36.2"/>
<p/>如是我聞：
<p/>一時，佛住舍衛國祇樹給孤獨園。
<p/>時，給孤獨長者來詣佛所，稽首佛足，退坐一面，白佛言：「世尊！若有人在我舍者，皆得淨信；諸在我舍而命終者，皆得生天。」
<p/>佛言：「善哉！善哉！長者！是深妙說，是一向受，於大眾中作師子吼言：『在我舍者，皆得淨信，及其命終，皆生天上。』有何大德神力比丘為汝說言：『凡在汝舍命終者，皆生天上』耶？」
<p/>長者白佛：「不也，世尊！」
<p/>復問：「云何，為比丘尼、為諸天、為從我所面前聞說？」
<p/>長者白佛：「不也，世尊！」
<p/>「云何，長者！汝緣自知見，知『在我舍命終者，皆生天上』耶？」
<p/>長者白佛：「不也，世尊！」
<p/>佛告長者：「汝既不從大德神力比丘所聞，非比丘尼、非諸天，又不從我面前聞說，復不緣自見知：『若有諸人於我舍命終者，皆生天上。』汝今何由能作如是甚深妙說，作一向受，於大眾中作師子吼，而作是言：『有人於我舍命終者，皆生天上。』？」
<p/>長者白佛：「無有比丘大德神力而來告我，如上廣說，……乃至悉皆生天。世尊！然我有<note n="s36.3"/>眾生主懷妊之時，我卽教彼，為其子故，歸佛、歸法、歸比丘僧；及其生已，復教三歸；及生知見，復教持戒。設復婢使、下賤客人懷妊及生，亦如是教。若人賣奴婢者，我輒往彼語言：『賢者！我欲買人。汝當歸佛、歸法、歸比丘僧，受持禁戒。』隨我教者，輒授五戒，然後隨價而買；不隨我教，則所不取。若復止客，若傭作人，亦復先要受三歸五戒，然後受<note n="s36.4"/>之。若復有來求為弟子，若復乞貸擧息，我悉要以三歸五戒，然後 *受之。又復我舍供養佛及比丘僧時，稱父母名，兄弟、妻子、宗親、知識、國王、大臣、諸天、龍神，若存若亡，沙門、婆羅門、內外眷屬、下至僕使，皆稱其名，而為呪願。又從世尊聞稱名呪願因緣，皆得生天，或因園田布施、或因房舍、或因床臥具、或因常施、或施行路，下至一摶施與眾生，此諸因緣，皆生天上。」
<p/>佛言：「善哉！善哉！長者！汝以信心，故能作是說。如來於彼有無上知見，審知汝舍有人命終，皆悉生天。」
<p/>爾時，給孤獨長者聞佛所說，歡喜隨喜，作禮而去。
<sid n="986"/><note n="s36.5"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「當恭敬住，常當繫心，常當畏慎，隨他自在諸修梵行上、中、下座。所以者何？若有比丘不恭敬住，不繫心，不畏慎，不隨他自在諸修梵行上、中、下座，而欲令威儀足者，無有是處！不備威儀，欲令學法滿者，無有是處！學法不滿，欲令戒身、定身、慧身、解脫身、解脫知見身具足者，無有是處！解脫知見不滿足，欲令得無餘涅槃者，無有是處！
<p/>「如是，比丘！當勤恭敬、繫心、畏慎，隨他德力諸修梵行上、中、下座，而威儀具足者，斯有是處！威儀具足已，而學法具足者，斯有是處！學法備足已，而戒身、定身、慧身、解脫身、解脫知見身具足者，斯有是處！解脫知見身具足已，得無餘涅槃者，斯有是處！是故，比丘！當<note n="s36.6"/>勤恭敬、繫心、畏慎，隨他德力諸修梵行上、中、下座，威儀滿足，……乃至無餘涅槃，當如是學！」
<p/>佛說此經已，諸比丘聞佛所說，歡喜奉行！
<sid n="987"/><note n="s36.7"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「有二淨法，能護世間。何等為二？所謂慚、愧。假使世間無此二淨法者，世間亦不知有父母、兄弟、姊妹、妻子、宗親、師長尊卑之序，顛倒渾亂，如畜生趣。以有二種淨法，所謂慚、愧，是故世間知有父母，……乃至師長尊卑之序，則不渾亂，如畜生趣。」
<p/>爾時，世尊卽說偈言：
<p/>「世間若無有　慚、愧二法者，
<p/>違越清淨道，向生老病死。
<p/>世間若成就　慚、愧二法者，
<p/>增長清淨道，永閉生死門。」
<p/>佛說此經已，諸比丘聞佛所說，歡喜奉行！
<sid n="988"/><note n="s36.8"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「有燒燃法、不燒燃法。諦聽！善思！當為汝說。
<p/>「云何燒燃法？若男、若女犯戒行惡不善法，身惡行成就，口、意惡行成就，若彼後時疾病困苦，沈頓床褥，受諸苦毒；當於爾時，先所行惡悉皆憶念，譬如大山，日西影覆。如是眾生先所行惡──身、口、意業諸不善法，臨終悉現，心乃追悔：咄哉！咄哉！先不修善，但行眾惡，當墮惡趣，受諸苦毒。憶念是已，心生燒燃，心生變悔；心生悔已，不得善心，命終後世，亦不善心相續生，是名燒燃法。
<p/>「云何不燒燃？若男子、女人受持淨戒，修真實法，身善業成就，口、意善業成就，臨壽終時，身遭苦患，沈頓牀褥，眾苦觸身；彼心憶念先修善法──身善行，口、意善行成就，當於爾時，攀緣善法：我作如是身、口、意善，不為眾惡，當生善趣，不墮惡趣。心不變悔；不變悔故，善心命終，後世續善，是名不燒燃法。」
<p/>爾時，世尊卽說偈言：
<p/>「已種燒燃業，依於非法活，
<p/>乘斯惡業行，必生地獄中。
<p/>等活<note n="s36.9"/>及黑繩<note n="s36.10"/>，眾合<note n="s36.11"/>、二叫呼<note n="s36.12"/>，
<p/>燒燃<note n="s36.13"/>、極燒燃<note n="s36.14"/>，無澤大地獄<note n="s36.15"/>，
<p/>是八大地獄，極苦難可過，
<p/>惡業種種故，各別十六處。
<p/>四周開四門，中間量悉等，
<p/>鐵為四周板，四門扇亦鐵，
<p/>鐵地盛火燃，其焰普周遍，
<p/>縱廣百由旬，焰焰無間息。
<p/>調伏非諸行，考<note n="s36.16"/>治強梁者，
<p/>長夜加楚毒，其苦難可見，
<p/>見者生恐怖，悚慄身毛竪！
<p/>墮彼地獄時，足上頭向下。
<p/>止<note n="s36.17"/>聖柔和心，修行梵行者，
<p/>於此賢聖所，輕心起非義，
<p/>及殺害眾生，墮斯熱地獄。
<p/>宛轉於火中，猶如火炙魚，
<p/>苦痛號叫呼，如群戰象聲，
<p/>大火自然生，斯由自業故。」
<p/>佛說此經已，諸比丘聞佛所說，歡喜奉行！
<sid n="989"/><note n="s36.18"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「捨身惡行者，能得身惡行斷；不得身惡行斷者，我不說彼捨身惡行。以彼能得身惡行斷故，是故我說彼捨身惡行。身惡行者，不以義饒益安樂。眾生離身惡行，以義饒益，得安樂故，是故我說捨身惡行；口、意惡行亦如是說。」
<p/>佛說此經已，諸比丘聞佛所說，歡喜奉行！
<sid n="990"/><note n="s36.19"/>
<p/>如是我聞：
<p/>一時，佛住王舍城金師住處。
<p/>爾時，世尊告諸比丘：「如鑄金者，積聚沙土，置於槽中，然後以水灌之，麁<note n="s36.20"/>上煩惱<note n="s36.21"/>，剛石堅塊隨水而去，猶有麁沙纏結<note n="s36.22"/>。復以水灌，麁沙隨水流出，然後生金，猶為細沙、黑土之所纏結<note n="s36.23"/>。復以水灌，細沙、黑土隨水流出，然後真金純淨無雜，猶有似金微垢<note n="s36.24"/>。然後金師<note n="s36.25"/>置於爐中，增火鼓韛，令其融液，垢穢悉除，然其生金猶故，不輕、不軟、光明不發，屈伸則斷。彼鍊金師、鍊金弟子復置爐中，增火鼓韛，轉側鑄<note n="s36.26"/>鍊，然後生金輕軟光澤，屈伸不斷，隨意所作釵、鐺<note n="s36.27"/>、鐶、釧諸莊嚴具。
<p/>「如是，淨心進向比丘<note n="s36.28"/>麁煩惱纏、惡不善業<note n="s36.29"/>、諸惡邪見漸斷令滅，如彼生金，淘<note n="s36.30"/>去剛石堅塊。
<p/>「復次，淨心進向比丘除次𡸜垢──欲覺、恚覺、害覺<note n="s36.31"/>，如彼生金除麁沙礫。
<p/>「復次，淨心進向比丘次除細垢，謂親里覺<note n="s36.32"/>、人眾覺、生天覺，思惟除滅，如彼生金除去麁<note n="s36.33"/>垢、細沙、黑土。
<p/>「復次，淨心進向比丘有善法覺<note n="s36.34"/>，思惟除滅，令心清淨，猶如生金除去金色相似之垢，令其純淨。
<p/>「復次，比丘於諸三昧有行所持<note n="s36.35"/>，猶如池水周匝岸持<note n="s36.36"/>，為法所持，不得寂靜勝妙<note n="s36.37"/>，不得息樂，盡諸有漏。如彼金師、金師弟子鑄<note n="s36.38"/>鍊生金，除諸垢穢，不輕、不軟、不發光澤，屈伸斷絕，不得隨意成莊嚴具。
<p/>「復次，比丘得諸三昧，不為有行所持，得寂靜勝妙，得息樂道，一心一意，盡諸有漏。如鍊金師、鍊金師弟子鑄<note n="s36.39"/>鍊生金，令其輕軟、不斷、光澤，屈伸隨意。
<p/>「復次，比丘離諸覺觀，……乃至得第二、第三、第四禪，如是正受，純一清淨，離諸煩惱，柔軟真實不動。於彼彼入處，欲求作證悉能得證。如彼金師 *鑄鍊生金，極令輕軟、光澤、不斷，任<note n="s36.40"/>作何器，隨意所欲。如是，比丘三昧正受，……乃至於諸入處悉能得證。」
<p/>佛說此經已，時，諸比丘聞佛所說，歡喜奉行！
<sid n="991"/><note n="s36.41"/>
<p/>如是我聞：
<p/>一時，佛住王舍城迦蘭陀竹園。
<p/>爾時，世尊告諸比丘：「應當專心方便，隨時思惟三相。云何為三？隨時思惟<note n="s36.42"/>止相，隨時思惟擧相，隨時思惟捨相。若比丘一向思惟止相，則於是處其心下劣。若復一向思惟擧相，則於是處掉亂心起。若復一向思惟捨相，則於是處不得正定，盡諸有漏。
<p/>「以彼比丘隨時思惟止相，隨時思惟擧相，隨時思惟捨相故，心則正定，盡諸有漏。如巧金師、金師弟子以生金著於爐中增火，隨時扇韛<note n="s36.43"/>，隨時水灑，隨時俱捨。若一向鼓 *韛者，卽於是處生金焦盡。一向水灑，則於是處，生金堅強。若一向俱捨，則於是處生金不熟，則無所用。是故，巧金師、金師弟子於彼生金隨時鼓  *韛，隨時水灑，隨時兩捨。如是生金，得等調適，隨事所用。如是，比丘！專心方便，時時思惟，憶念三相，乃至漏盡。」
<p/>佛說是經已，諸比丘聞佛所說，歡喜奉行！
<sid n="992"/><note n="s36.44"/>
<p/>如是我聞：
<p/>一時，佛住王舍城迦蘭陀竹園。
<p/>爾時，世尊告諸比丘：「過去世時，摩竭提國有牧牛者，愚癡無慧，夏末秋初，不善觀察恒水此岸，亦不善觀恒水彼岸，而驅群牛峻岸而下，峻岸而上，中間洄澓，多起患難。諸比丘！過去世時，摩竭提國有牧牛人，不愚不癡者，有方便慧，夏末秋初，能善觀察恒水此岸，亦善觀察恒水彼岸，善度其牛，至平博山谷好水草處。彼初渡<note n="s36.45"/>時，先 *渡大牛能領群者，斷其急流。次驅第二多力少牛，隨後而 *渡。然後第三驅羸小者，隨逐下流，悉皆次第安隱得 *渡。新生犢子愛戀其母，亦隨其後，得*度彼岸。
<p/>「如是，比丘！我說斯譬，當知其義。彼摩竭提牧牛者，愚癡無慧；彼諸六師富蘭那等亦復如是，習諸邪見，向於邪道。如彼牧牛人愚癡無慧，夏末秋初，不善觀察此岸彼岸，高峻山嶮，從峻岸下，峻岸而上，中間洄澓，多生患難。如是六師富蘭那等愚癡無慧，不觀此岸，謂於此世；不觀彼岸，謂於他世；中間洄澓，謂境諸魔，自遭苦難。彼諸見者，習其所學，亦遭患難。
<p/>「彼摩竭提善牧牛者，不愚不癡，有方便慧，謂如來、應、等正覺。如牧牛者善觀此岸，善觀彼岸，善 *渡其牛，於平博山谷，先 *渡大牛能領群者，橫截急流，安*渡彼岸。如是我聲聞能盡諸漏，……乃至自知不受後有。橫截惡魔世間貪流，安隱得 *渡生死彼岸。
<p/>「如摩竭提國善牧牛者，次 *渡第二多力少牛，截流橫 *渡。如是我諸聲聞斷五下分結，得阿那含，於彼受生，不還此世，亦復斷截惡魔貪流，安隱得 *渡生死彼岸。
<p/>「如摩竭提國善牧牛者，驅其第三羸小少牛，隨其下流，安隱得 *渡。如是我聲聞斷三結，貪、恚、癡薄，得斯陀含，一來此世，究竟苦邊，橫截於彼惡魔貪流，安隱得 *渡生死彼岸。
<p/>「如摩竭提國善牧牛者，新生犢子愛戀其母，亦隨得 *渡。如是我聲聞斷三結，得須陀洹，不墮惡趣，決定正向三菩提，七有天人往生，究竟苦邊，斷截惡魔貪流，安隱得 *渡生死彼岸。」
<p/>爾時，世尊卽說偈言：
<p/>「此世及他世，明智善顯現，
<p/>諸魔得未得，乃至於死魔，
<p/>一切悉知者，三藐三佛智。
<p/>斷截諸魔流，破壞令消亡，
<p/>開示甘露門，顯現正真道，
<p/>心常<note n="s36.46"/>多欣悅，逮得安隱處。」
<p/>佛說此經已，諸比丘聞佛所說，歡喜奉行！
<sid n="993"/><note n="s36.47"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「若牧牛人成就十一法者，不能令牛增長，亦不能擁護大群牛，令等安樂。何等<note n="s36.48"/>為十一？謂不知色、不知相、不去蟲、不能覆護其瘡、不能起烟、不知擇路、不知擇處、不知 *渡處、不知食處、盡毂其乳、不善料理能領群者<note n="s36.49"/>，是名十一法成就，不能黨<note n="s36.50"/>護大群牛。
<p/>「如是，比丘成就十一法者<note n="s36.51"/>，不能自安，亦不安他。何等為十一？謂不知色、不知相、不能除其害蟲、不覆其瘡、不能起烟、不知正路、不知止處、不知 *渡處、不知食處、盡毂其乳、若有上座多聞耆舊，久修梵行，大師所歎，不<note n="s36.52"/>向諸明智修梵行者稱譽其德，悉令宗敬、奉事、供養<note n="s36.53"/>。
<p/>「云何名不知色？諸所有色，彼一切四大，及四大造，是名為色不如實知。
<p/>「云何不知相？事業是過相，事業是慧相，是不如實知，是名不知相。
<p/>「云何名不知去蟲？所起欲覺能安，不離、不覺、不滅，所起瞋恚、害覺能安，不離、不覺、不滅，是名不去蟲。
<p/>「云何不覆瘡？謂眼見色，隨取形相，不守眼根，世間貪憂，惡不善法，心隨生漏，不能防護；耳、鼻、舌、身、意根亦復如是，是名不覆其瘡。
<p/>「云何不起烟？如所聞，如所受法，不能為人分別顯示，是名不起烟。
<p/>「云何不知正<note n="s36.54"/>道？八正道及聖法、律是名為道；彼不如實知，是名不知道。
<p/>「云何不知止處？謂於如來所知法，不得歡喜、悅樂、勝妙、出離、饒益，是名不知止<note n="s36.55"/>處。
<p/>「云何不知 *渡處？謂彼不知修多羅、毘尼、阿毘曇，不隨時往到其所，諮問請受：『云何為善？云何不善？云何有罪？云何無罪？作何等法為勝非惡？』於隱密法不能開發，於顯露法不能廣問，於甚深句義自所知者，不能廣宣顯示，是名不知 *渡處。
<p/>「云何不知放牧處？謂四念處及賢聖法、律是名放牧處；於此不如實知，是名不知放牧處。
<p/>「云何為盡毂其乳？彼剎利、婆羅門長者自在施與衣被、飲食、床臥、醫藥、資生眾具，彼比丘受者不知限量，是名盡毂其乳。
<p/>「云何為上座大德多聞耆舊，……乃至不向諸勝智梵行者所稱其功德，令其宗重承事供養，令得悅樂？謂比丘不<note n="s36.56"/>稱彼上座，……乃至令諸智慧梵行者往詣其所，以隨順身、口、意業承望奉事，是名不於上座多聞耆舊，……乃至令智慧梵行往詣其所，承望奉事，令得悅樂。
<p/>「彼牧牛者成就十一法，堪能令彼群牛增長，擁護群牛，令其悅樂。何等為十一？謂知色、知相，如上清淨分說，……乃至能領群者，隨時料理，令得安樂，是名牧牛者十一事成就，能令群牛增長擁護，令得安樂。如是，比丘成就十一法者，能自安樂，亦能安他。何等十一？謂知色、知相……乃至十一如<note n="s36.57"/>清淨分<note n="s36.58"/>廣說，是名比丘十一事成就，自安安他。」
<p/>佛說此經已，諸比丘聞佛所說，歡喜奉行！
<sid n="994"/><note n="s36.59"/>
<p/>如是我聞：
<p/>一時，佛在<note n="s36.60"/>拘薩羅<note n="s36.61"/>人間遊行，至一奢能伽羅<note n="s36.62"/>聚落，住一奢能伽羅林中。
<p/>時，有尊者那提迦<note n="s36.63"/>，舊住一奢能伽羅聚落。一奢能伽羅聚落沙門、婆羅門聞沙門瞿曇拘薩羅國人間遊行，至一奢能伽羅聚落，住一奢能伽羅林中。聞已，各辦一釜食，著門邊，作是念：我先供養世尊！我先供養善逝！各各高聲大聲，作如是唱。
<p/>爾時，世尊聞園林內有多人眾高聲大聲，語尊者那提迦<note n="s36.64"/>：「何因、何緣園林內有眾多人高聲大聲唱說之聲？」
<p/>尊者 *那提迦白佛言：「世尊！此一奢能伽羅聚落諸剎利、婆羅門長者聞世尊住此林中，各作一釜食置園林內，各自唱言：『我先供養世尊！我先供養善逝！』以是故，於此林中多人高聲大聲唱說之聲。唯願世尊當受彼食。」
<p/>佛告那提迦<note n="s36.65"/>：「莫以利我，我不求利；莫以稱我，我不求稱。那提 *迦！若於如來，如是便得出要、遠離、寂滅、等正覺樂者，則於彼彼所起利樂，若味若求。那提 *迦！唯我於此像類得出要、遠離、寂滅、等正覺樂，不求而得，不苦而得，於何彼彼所起利樂，若味若求？ *那提迦！汝等於如是<note n="s36.66"/>像類色不得出要、遠離、寂滅、等正覺樂故，不得不求之樂、不苦之樂。那提迦<note n="s36.67"/>！天亦不得如是像類出要、遠離、寂滅、等正覺樂、不求之樂、不苦<note n="s36.68"/>之樂。唯有我得如是像類出要、遠離、寂滅、等正覺樂、不求之樂、不苦之樂，於何彼彼所起利樂，若味若求？」
<p/>那提 *迦白佛言：「世尊！我今欲說譬。」
<p/>佛告那提 *迦：「宜知是時。」
<p/>那提迦<note n="s36.69"/>白佛言：「世尊！譬如天雨，水流順<note n="s36.70"/>下，隨其彼彼世尊住處，於彼彼處剎利、婆羅門長者信敬奉事，以世尊戒德清淨，正見真直。是故，我今作如是說，唯願世尊哀受彼請。」
<p/>佛告 *那提迦：「莫以利我，我不求利。……乃至云何於彼彼所起利樂，有味有求？那提迦！我見比丘食好食已，仰腹而臥，急喘長息。我見已，作是思惟：如此長老不得出要、遠離、寂滅、等正覺樂、不求之樂、不苦之樂。復次，那提迦！我見此有二比丘食好食已，飽<note n="s36.71"/>腹喘息，偃闡而行。我作是念：非彼長老能得出要、遠離、寂滅、等正覺之樂、不求之樂、不苦之樂。
<p/>「那 *提迦！我見眾多比丘食好食已，從園至園，從房至房，從人至人，從群聚至群聚。我見是已，而作是念：非彼長老如是能得出要、遠離、寂滅、等正覺樂、不求之樂、不苦之樂；我得如是像類出要、遠離、寂滅、等正覺樂、不求之樂、不苦之樂。
<p/>「復次，那 *提迦！我於一時隨道行，見有比丘於前遠去，復有比丘於後來亦遠。我於爾時，閑靜無為，亦無有便利之勞。所以者何？依於食飲，樂著滋味，故有便利，此則為依。觀五受陰生滅，而厭離住，此則為依。於六觸入處觀察集滅，厭離而住，此則為依。於群聚之樂勤習群聚，厭於遠離，是則為依。樂修遠離，則勤於遠離，厭離群聚，是則為依。是故，那提迦！當如是學：於五受陰觀察生滅，於六觸入處觀察集滅，樂於遠離，精勤遠離，當如是學！」
<p/>佛說此經已，尊者那提迦聞佛所說，歡喜隨喜，作禮而去。
<sid n="995"/><note n="s36.72"/>
<p/>如是我聞：
<p/>一時，佛在拘薩羅人間遊行，至那楞伽羅聚落，……如上廣說，乃至彼彼所起求利。
<p/>佛告那提迦：「我見聚落邊有精舍，有比丘坐禪。我見已，作如是念：今<note n="s36.73"/>此尊者聚落人，此或沙彌，來往聲響作亂，障其禪思，覺其正受，於不到欲到、不獲欲獲、不證欲證而作留難。那提迦！我不喜彼比丘住聚落精舍。
<p/>「那提迦！我見比丘住空閑處，仰臥吁<note n="s36.74"/>咄。我見是已，而作是念：令<note n="s36.75"/>彼比丘覺寤睡眠，思空閑想。那提迦！我亦不喜如是比丘住空閑處。
<p/>「那提迦！我復見比丘住空閑處，搖身坐睡。見已，作是念：令<note n="s36.76"/>此比丘於睡覺寤，不定得定，定心者得解脫。是故，那提迦！我不喜如是比丘住空閑處。
<p/>「那提迦！我復見比丘住空閑處，端坐正受。我見已，作是念： *令此比丘不解脫者，疾得解脫；已解脫者，令自防護，使不退失。那提迦！我喜如是比丘住空閑處。
<p/>「那提迦！我復見比丘住空閑處，彼於後時，遠離空處集捨床臥具，還入聚落受床臥具。那提迦！我亦不喜如是比丘還入聚落。
<p/>「復次，那提迦！我見比丘住聚落精舍，名聞大德能感財利、衣被、飲食、湯藥、眾具。彼於後時，集捨利養聚落床座，至於空閑，床臥安止。那提迦！我喜如是比丘集捨利養聚落床臥，住於空閑。那提迦！比丘當如是學！」
<p/>佛說此經已，那提迦比丘歡喜隨喜，作禮而去。
<sid n="996"/><note n="s36.77"/>
<p/>如是我聞：
<p/>一時，佛住鞞舍離<note n="s36.78"/>國獼猴池側重閣講堂。
<p/>爾時，世尊告諸比丘：「諸離車<note n="s36.79"/>子常枕木枕<note n="s36.80"/>，手足龜坼<note n="s36.81"/>，疑畏莫令摩竭陀王阿闍世毘提希子<note n="s36.82"/>得其間便。是故，常自儆<note n="s36.83"/>策，不放逸住；以彼不放逸住故，摩竭陀王阿闍世毘提希子不能伺求得其間便。於未來世，不久，諸離車子恣樂無事，手足柔軟，繒纊為枕，四體安臥，日出不起，放逸而住；以放逸住故，摩竭陀王阿闍世毘提希子得其間便。
<p/>「如是，比丘精勤方便，堅固堪能，不捨善法，肌膚損瘦，筋連骨立。精勤方便，不捨善法，乃至未得所應得者，不捨精進，常攝其心，不放逸住；以不放逸住故，魔王波旬不得其便。
<p/>「當來之世，有諸比丘恣樂無事，手足柔軟，繒纊為枕，四體安臥，日出不起，放逸而住；以放逸住故，惡魔波旬伺得其便。是故，比丘！當如是學：精勤方便，……乃至不得未得，不捨方便。」
<p/>佛說此經已，諸比丘聞佛所說，歡喜奉行！
<sid n="997"/><note n="s36.84"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「譬如士夫晨朝以三百釜食惠施眾生，日中、日暮亦復如是。第二士夫，時節須臾，於一切眾生修習慈心，乃至如毂牛乳頃，比先士夫惠施功德所不能及，百分千分巨億萬分，算數譬類不得為比！是故，比丘！當作是學：時節須臾，於一切眾生修習慈心，下至如浗牛乳頃。」
<p/>佛說此經已，諸比丘聞佛所說，歡喜奉行！
<sid n="998"/><note n="s36.85"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「譬如人家多女人少男子，當知是家易為盜賊之所劫奪。如是善男子、善女人，不能數數下至如毂牛乳頃，於一切眾生修習慈心，當知是人易為諸惡鬼神所欺。
<p/>「譬如人家多男子少女人，不為盜賊數數劫奪。如是，善男子數數下至如毂牛乳頃，於一切眾生修習慈心，不為諸惡鬼神所欺。是故，諸比丘！常當隨時數數下至如毂牛乳頃，修習慈心。」
<p/>佛說此經已，諸比丘聞佛所說，歡喜奉行！
<sid n="999"/><note n="s36.86"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「譬如有人有匕首<note n="s36.87"/>劍，其刃廣利。有健士夫言：『我能以手以拳椎打汝劍，令其摧碎。』諸比丘！彼健士夫當能以手以拳椎打彼劍，令摧碎不？」
<p/>比丘白佛：「不能，世尊！彼匕 *首劍其刃廣利，非彼士夫能以手以拳椎打碎折，正足自困。」
<p/>「如是，比丘！若沙門、婆羅門下至如毂牛乳頃，於一切眾生修習慈心，若有諸惡鬼神欲往伺求其短，不能得其間便，正可反自傷耳。是故，諸比丘！當如是學：數數下至如毂牛乳頃，修習慈心。」
<p/>佛說此經已，諸比丘聞佛所說，歡喜奉行！
<sid n="1000"/><note n="s36.88"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊以爪抄土，告諸比丘：「於意云何？我爪上土多，為大地土多？」
<p/>比丘白佛：「世尊！爪上土甚少少耳，其大地土無量無數，不可為比。」
<p/>佛告諸比丘：「如是，眾生能數數下至彈指頃，於一切眾生修習慈心者，如甲上<note n="s36.89"/>土耳；其諸眾生不能數數下至如彈指頃，於一切眾生修習慈心者，如大地土<note n="s36.90"/>。是故，諸比丘！常當數數於一切眾生修習慈心。」
<p/>佛說此經已，諸比丘聞佛所說，歡喜奉行！
<sid n="1001"/><note n="s36.91"/>
<p/>如是我聞：
<p/>一時，佛住鞞舍離國獼猴池側重閣講堂。
<p/>爾時，世尊告諸比丘：「一切行無常，不恒、不安，是變易法。諸比丘！常當觀察一切諸行，修習厭離、不樂、解脫。」
<p/>時，有異比丘從座起，整衣服，為佛作禮，右膝著地，合掌白佛：「壽命遷滅，遲速如何？」
<p/>佛告比丘：「我則能說，但汝欲知者難。」
<p/>比丘白佛：「可說譬不？」
<p/>佛言：「可說。」
<p/>佛告比丘：「有四士夫手執強弓，一時放發，俱射<note n="s36.92"/>四方。有一士夫及箭未落，接取<note n="s36.93"/>四箭。云何，比丘！如是士夫為捷疾不？」
<p/>比丘白佛：「捷疾，世尊！」
<p/>佛告比丘：「此接箭士夫雖復捷疾，有地神天子倍疾於彼，虛空神天倍疾地神，四王天子來去倍疾於虛空神天，日月天子復倍捷疾於四王天，導日月神復倍捷疾於日月天子。諸比丘！命行<note n="s36.94"/>遷變倍疾於彼導日月神。是故，諸比丘！當勤方便，觀察命行無常迅速如是。」
<p/>佛說此經已，諸比丘聞佛所說，歡喜奉行！
<sid n="1002"/><note n="s36.95"/>
<p/>如是我聞：
<p/>一時，佛住波羅㮈<note n="s36.96"/>國仙人住處鹿野苑中。
<p/>爾時，世尊告諸比丘：「過去世時，有一人名陀舍羅訶<note n="s36.97"/>，彼陀舍羅訶有鼓名阿能訶<note n="s36.98"/>，好聲、美聲、深聲，徹四十里。彼鼓既久，處處裂壞。爾時，鼓士裁割牛皮，周匝纏縛；雖復纏縛，鼓猶無復高聲、美聲、深聲。彼於後時，轉復朽壞，皮大剝落，唯有聚木。
<p/>「如是，比丘！修身、修戒、修心、修慧，以彼修身、修戒、修心、修慧故，於如來所說修多羅甚深明照，難見難覺，不可思量，微密決定，明智所知，彼則頓受、周備受，聞其所說，歡喜崇習，出離饒益。當來比丘不修身、不修戒、不修心、不修慧，聞如來所說修多羅甚深明照空相應隨順緣起法<note n="s36.99"/>，彼不頓受持，不至到受。聞彼說者，不歡喜崇習，而於世間眾雜異論、文辭綺飾、世俗雜句，專心頂受，聞彼說者，歡喜崇習，不得出離饒益。於彼如來所說甚深明照空相要法隨順緣起者，於此則滅；猶如彼鼓，朽故壞裂，唯有聚木。是故，諸比丘！當勤方便修身、修戒、修心、修慧，於如來所說甚深明照空相要法隨順緣起，頓受、遍受。聞彼說者，歡喜崇習，出離饒益。」
<p/>佛說此經已，諸比丘聞佛所說，歡喜奉行！
<sid n="1003"/><note n="s36.100"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「譬如鐵丸投著火中，與火同色，盛著劫貝綿中。云何，比丘！當速燃不？」
<p/>比丘白佛：「如是，世尊！」
<p/>佛告比丘：「愚癡之人依聚落住，晨朝著衣持鉢，入村乞食，不善護身，不守根門，心不繫念，若見年少女人，不正思惟，取其色相，起貪欲心；欲燒其心，欲燒其身；身心燒已，捨戒退減。是愚癡人長夜當得非義饒益。是故，比丘！當如是學：善護其身，守護<note n="s36.101"/>根門，繫念，入村乞食，當如是學！」
<p/>佛說此經已，諸比丘聞佛所說，歡喜奉行！
<sid n="1004"/><note n="s36.102"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「過去世時，有一貓狸，飢渴羸瘦，於孔穴中伺求鼠子。若鼠子出，當取食之。有時鼠子出穴遊戲，時，彼貓狸疾取吞之。鼠子身小，生入腹中；入腹中已，食其內藏，食內藏時，貓狸迷悶，東西狂走，空宅、塚間，不知何止，遂至於死。
<p/>「如是，比丘！有愚癡人依聚落住，晨朝著衣持鉢，入村乞食，不善護身，不守根門，心不繫念，見諸女人，起不正思惟，而取色相，發貪欲心；貪<note n="s36.103"/>欲發已，欲火熾然，燒其身心；燒身心已，馳心狂逸，不樂精舍、不樂空閑、不樂樹下，為惡不善心侵食內法，捨戒退減，此愚癡人長夜常得不饒益苦。是故，比丘！當如是學：善護其身，守諸根門，繫心正念，入村乞食，當如是學！」
<p/>佛說此經已，諸比丘聞佛所說，歡喜奉行！
<sid n="1005"/><note n="s36.104"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「譬如木杵，常用不止，日夜消減。如是，比丘！若沙門、婆羅門從本以<note n="s36.105"/>來，不閉根門，食不知量，初夜、後夜不勤覺悟修習善法，當知是輩終日損減，不增善法，如彼木杵。
<p/>「諸比丘！譬如優鉢羅、鉢曇摩、拘牟頭、分陀利生於水中，長於水中，隨水增長。如是，沙門、婆羅門善閉根門，飲食知量，初夜、後夜精勤覺悟；當知是等善根功德日夜增長，終不退減。當如是學：善閉根門，飲食知量，初夜、後夜精勤覺悟，功德善法日夜增長。當如是學！」
<p/>佛說此經已，諸比丘聞佛所說，歡喜奉行！
<sid n="1006"/><note n="s36.106"/>
<p/>如是我聞：
<p/>一時，佛住王舍城迦蘭陀竹園。爾時，世尊於後夜時聞野狐鳴。
<p/>爾時，世尊夜過天明，於大眾前敷座而坐，告諸比丘：「汝等後夜時聞野狐鳴不？」
<p/>諸比丘白佛：「如是，世尊！」
<p/>佛告諸比丘：「有一愚癡人<note n="s36.107"/>作如是念：令<note n="s36.108"/>我受身得如是形類，作如是聲。此愚癡人欲求如是像類處所受生，何足不得？是故，比丘！汝等但當精勤方便，求斷諸有，莫作方便，增長諸有。當如是學！」
<p/>佛說此經已，諸比丘聞佛所說，歡喜奉行！
<sid n="1007"/><note n="s36.109"/>
<p/>如是我聞：
<p/>一時，佛住王舍城迦蘭陀竹園。
<p/>爾時，世尊告諸比丘：「我不讚歎受少有身，況復多受？所以者何？受有者苦。譬如糞屎，少亦臭穢，何況於多？如是諸有，少亦不歎，乃至剎那，況復於多？所以者何？有者，苦故。是故，比丘！當如是學：斷除諸有，莫增長有。當如是學！」
<p/>佛說此經已，諸比丘聞佛所說，歡喜奉行！
<sid n="1008"/><note n="s36.110"/>
<p/>如是我聞：
<p/>一時，佛住王舍城迦蘭陀竹園。爾時，世尊夜後分時聞野狐鳴。
<p/>是夜過已，於大眾前敷座而坐，告諸比丘：「汝等於夜後分聞野狐鳴不？」
<p/>比丘白佛：「如是，世尊！」
<p/>佛告比丘：「彼野狐者，疥瘡所困，是故鳴喚。若能有人為彼野狐治疥瘡者，野狐必當知恩報恩。而今有一愚癡之人，無有知恩報恩。是故，諸比丘！當如是學：知恩報恩。其有小恩尚報，終不忘失，況復大恩？」
<p/>佛說此經已，諸比丘聞佛所說，歡喜奉行！
<sid n="1009"/><note n="s36.111"/>
<p/>如是我聞：
<p/>一時，佛住王舍城迦蘭陀竹園。爾時，有尊者跋迦梨<note n="s36.112"/>住王舍城金師精舍<note n="s36.113"/>，疾病困苦，尊者富隣尼瞻視供養。
<p/>時，跋迦梨語富隣尼：「汝可詣世尊所，為我稽首禮世尊足，問訊世尊少病少惱、起居輕利、安樂住不？言：『跋迦梨住金師精舍，疾病困篤，委積床褥，願見世尊，疾病困<note n="s36.114"/>苦，氣力羸惙，無由奉詣。唯願世尊降此金師精舍，以哀愍故！』」
<p/>時，富隣尼受跋迦梨語已，詣世尊所，稽首禮足，退住一面，白佛言：「世尊！尊者跋迦梨稽首世尊足，問訊世尊少病少惱、起居輕利、安樂住不？」
<p/>世尊答言：「令<note n="s36.115"/>彼安樂。」
<p/>富隣尼白佛言：「世尊！尊者跋迦梨住金師精舍，疾病困篤，委在床褥，願見世尊，無有身力來詣世尊。善哉！世尊！詣金師精舍，以哀愍故！」
<p/>爾時，世尊默然聽許。時，富隣尼知世尊聽許已，禮足而去。
<p/>爾時，世尊晡<note n="s36.116"/>時從禪覺，往詣金師精舍，至跋迦梨住房。跋迦梨比丘遙見世尊，從床欲起。
<p/>佛告跋迦梨：「且止！勿起。」
<p/>世尊卽坐異床，語跋迦梨：「汝心堪忍此病苦不？汝身所患，為增、為損？」
<p/>跋迦梨白佛：「……如前叉<note n="s36.117"/>摩比丘修多羅廣說。世尊！我身苦痛，極難堪忍，欲求刀自殺，不樂苦生。」
<p/>佛告跋迦梨：「我今問汝，隨意答我。云何，跋迦梨！色是常耶？為非常耶？」
<p/>跋迦梨答言：「無常，世尊！」
<p/>復問：「若無常，是苦耶？」
<p/>答言：「是苦，世尊！」
<p/>復問：「跋迦梨！若無常、苦者，是變易法，於中寧有可貪、可欲不？」
<p/>跋迦梨白佛：「不也，世尊！」受、想、行、識亦如是說。
<p/>佛告跋迦梨：「若於彼身無可貪、可欲者，是則善終，後世亦善。」
<p/>爾時，世尊為跋迦梨種種說法，示教照喜已，從座起去。卽於彼夜，尊者跋迦梨思惟解脫，欲執刀自殺，不樂久生。
<p/>時，有二天身極端正，於後夜時詣世尊所，稽首禮足，退住一面，白佛言：「世尊！尊者跋迦梨疾病困苦，思惟解脫，欲執刀自殺，不樂久生。」
<p/>第二天言：「彼尊者跋迦梨已於善解脫而得解脫。」說此語已，俱禮佛足，卽沒不現。
<p/>爾時，世尊夜過晨朝，於大眾前敷座而坐，告諸比丘：「昨夜有二天子，形體端正，來詣我所，稽首作禮，退住一面，而作是言：『尊者跋迦梨住金師精舍，疾病困苦，思惟解脫，欲執刀自殺，不樂久生。』第二天言：『尊者跋迦梨已於善解脫而得解脫。』說此語已，稽首作禮，卽沒不現。」
<p/>爾時，世尊告一比丘：「汝當往詣尊者跋迦梨比丘所，語跋迦梨言：『昨夜有二天來詣我所，稽首作禮，退住一面，語我言：尊者跋迦梨疾病困篤，思惟解脫，欲執刀自殺，不樂久生。第二天言：尊者跋迦梨於善解脫而得解脫。說此語已，卽沒不現。此是天語，佛復記汝：汝於此身不起貪欲，是則善終，後世亦善。』」
<p/>時，彼比丘受世尊教已，詣金師精舍跋迦梨房。
<p/>爾時，跋迦梨語侍病者：「汝等持繩床，共舉<note n="s36.118"/>我身，著精舍外，我欲執刀自殺，不樂久生。」
<p/>時，有眾多比丘出房舍，露地經行。受使比丘詣眾多比丘所，問眾多比丘言：「諸尊！跋迦梨比丘住在何所？」
<p/>諸比丘答言：「跋迦梨比丘告侍病者，令 *舉繩床，出精舍外，欲執刀自殺，不樂久生。」受使比丘卽詣跋迦梨所。
<p/>跋迦梨比丘遙見使比丘來，語侍病者：「下繩床著地，彼比丘疾來，似世尊使。」彼侍病者卽下繩床著地。
<p/>時，彼使比丘語跋迦梨：「世尊有教及天有所說。」
<p/>時，跋迦梨語侍病者：「扶我著地，不可於床上受世尊教及天所說。」時，侍病者卽扶跋迦梨，下置於地。
<p/>時，跋迦梨言：「汝可宣示世尊告勅及天所說。」
<p/>使比丘言：「跋迦梨！大師告汝：『昨<note n="s36.119"/>夜有二天來白我言：跋迦梨比丘疾病困篤，思惟解脫，欲執刀自殺，不樂久生。第二天言：跋迦梨比丘已於善解脫而得解脫。說此語已，卽沒不現。』世尊復記說，汝善於命終，後世亦善。」
<p/>跋迦梨言：「尊者！大師善知所知，善見所見；彼二天者亦善知所知，善見所見。然我今日於色<note n="s36.120"/>無常，決定無疑；無常者是苦，決定無疑。若無常、苦者，是變易法，於彼無有可貪、可欲，決定無疑；受、想、行、識亦復如是。然我今日疾病苦痛猶故隨身，欲刀自殺，不樂久生。」卽執刀自殺。
<p/>時，使比丘供養跋迦梨死身已，還詣佛所，稽首禮足，退坐一面，白佛言：「世尊！我以世尊所勅，具告尊者跋迦梨。彼作是言：『大師善知所知，善見所見；彼二天者亦善知所知，善見所見。』……廣說……乃至執刀自殺。」
<p/>爾時，世尊告諸比丘：「共詣金師精舍跋迦梨尸所。」見跋迦梨死身，有遠離之色。見已，語諸比丘：「汝等見是跋迦梨比丘死身在地，有遠離之色不？」
<p/>諸比丘白佛：「已見，世尊！」
<p/>復告諸比丘：「遶跋迦梨身，四面周匝，有闇冥之相圍遶身不？」
<p/>諸比丘白佛：「已見，世尊！」
<p/>佛告諸比丘：「此是惡魔之像，周匝求覓跋迦梨善男子識神當生何處。」
<p/>佛告諸比丘：「跋迦梨善男子不住識神，以刀自殺。」
<p/>爾時，世尊為彼跋迦梨說第一記<note n="s36.121"/>。
<p/>佛說此經已，諸比丘聞佛所說，歡喜奉行！
<sid n="1010"/><note n="s36.122"/>
<p/>如是我聞：
<p/>一時，佛住王舍城迦蘭陀竹園。時，有尊者闡陀<note n="s36.123"/>，住那羅聚落好衣菴羅林中，疾病困篤。
<p/>時，尊者舍利弗聞尊者闡陀在那羅聚落好衣菴羅林中，疾病困篤。聞已，語尊者摩訶拘絺羅：「尊者知不？闡陀比丘在那羅聚落好衣菴羅林中疾病困篤，當往共看。」摩訶拘絺羅默然許之。
<p/>時，尊者舍利弗與尊者摩訶拘絺羅共詣那羅聚落好衣菴羅林中，至尊者闡陀住房。
<p/>尊者闡陀遙見尊者舍利弗、尊者摩訶拘絺羅，凭<note n="s36.124"/>床欲起。
<p/>尊者舍利弗語尊者闡陀：「汝且莫起！」
<p/>尊者舍利弗、尊者摩訶拘絺羅坐於異床，問尊者闡陀：「云何，尊者闡陀！所患為可堪忍不？為增、為損？……」如前叉摩修多羅廣說。
<p/>尊者闡陀言：「我今身病，極患苦痛，難可堪忍。所起之病，但增無損，唯欲執刀自殺，不樂苦活。」
<p/>尊者舍利弗言：「尊者闡陀！汝當努力，莫自傷害！若汝在世，我當與汝來往周旋；汝若有乏，我當給汝如法湯藥；汝若無看病人，我當看汝，必令適意，非不適意。」
<p/>闡陀答言：「我有供養，那羅聚落諸婆羅門長者悉見看視，衣被、飲食、臥具、湯藥無所乏少；自有弟子修梵行者隨意瞻病，非不適意。但我疾病苦痛逼身，難可堪忍，唯欲自殺，不樂苦生。」
<p/>舍利弗言：「我今問汝，隨意答我。闡陀！眼及眼識、眼所識色，彼寧是我、異我、相在不？」
<p/>闡陀答言：「不也，尊者舍利弗！」
<p/>復問：「闡陀！耳、鼻、舌、身、意及意識、意識所識法，彼寧是我、異我、相在不？」
<p/>闡陀答言：「不也，尊者舍利弗！」
<p/>復問：「闡陀！汝於眼、眼識及色，為何所見、何所識、何所知故，言眼、眼識及色，非我、不異我、不相在？」
<p/>闡陀答言：「我於眼、眼識及色，見滅、知滅故，見眼、眼識及色，非我、不異我、不相在。」
<p/>復問：「闡陀！汝於耳、鼻、舌、身、意、意識及法，何所見、何所知故，於意、意識及法，見非我、不異我、不相在？」
<p/>闡陀答言：「尊者舍利弗！我於意、意識及法，見滅、知滅故，於意、意識及法，見非我、不異我、不相在。尊者舍利弗！然我今日身病苦痛，不能堪忍，欲以刀自殺，不樂苦生。」
<p/>時，尊者摩訶拘絺羅語尊者闡陀：「汝今當於大師修習正念，如所說句：有所依者，則為動搖；動搖者，有所趣向；趣向者，為不休息；不休息者，則隨趣往來；隨趣往來者，則有未來生死；有未來生死故，有未來出沒；有未來出沒故，則有生、老、病、死、憂、悲、苦惱，如是純大<note n="s36.125"/>苦聚集。如所說句：無所依者，則不動搖；不動搖者，得無趣向；無趣向者，則有止息；有止息故，則不隨趣往來；不隨趣往來，則無未來出沒；無未來出沒者，則無生、老、病、死、憂、悲、惱苦，如是純大苦聚滅。」
<p/>闡陀言：「尊者摩訶拘絺羅！我<note n="s36.126"/>供養世尊事，於今畢矣！隨順善逝，今已畢矣！適意，非不適意。弟子所作，於今已作。若復有餘弟子所作供養師者，亦當如是供養大師，適意，非不適意。然我今日身病苦痛，難可堪忍，唯欲以刀自殺，不樂苦生。」爾時，尊者闡陀卽於那羅聚落好衣菴羅林中以刀自殺。
<p/>時，尊者舍利弗供養尊者闡陀舍利已，往詣佛所，稽首禮足，退住一面，白佛言：「世尊！尊者闡陀於那羅聚落好衣菴羅林中以刀自殺。云何，世尊！彼尊者闡陀當至何趣？云何受生？後世云何？」
<p/>佛告尊者舍利弗：「彼不自記說言：『尊者摩訶拘絺羅！我供養世尊，於今已畢；隨順善逝，於今已畢，適意，非不適意。若復有餘供養大師者，當如是作，適意，非不適意』耶？」
<p/>爾時，尊者舍利弗復問：「世尊！彼尊者闡陀先於鎮珍尼婆羅門聚落，有供養家、極親厚家、善言語家。」
<p/>佛告舍利弗：「如是，舍利弗！正智、正善解脫善男子，有供養家、親厚家、善言語家。舍利弗！我不說彼有大過。若有捨此身，餘身相續者，我說彼等則有大過；若有捨此身已，餘身不相續者，我不說彼有大過也。無大過故，於那羅聚落好衣菴羅林中以刀自殺。」
<p/>如是，世尊為彼尊者闡陀說第一記。
<p/>佛說此經已，尊者舍利弗歡喜作禮而去。
<p/>雜阿含經卷第三十六
<sid n="1011"/><note n="s37.1"/>
<p/>如是我聞：
<p/>一時，佛住舍衛國祇樹給孤獨園。時，有尊者叵求那<note n="s37.2"/>住東園鹿母講堂，疾病困篤。
<p/>尊者阿難往詣佛所，稽首禮足，退住一面，白佛言：「世尊！尊者叵求那住東園鹿母講堂，疾病困篤，如是病比丘多有死者。善哉！世尊！願至東園鹿母講堂尊者叵求那所，以哀愍故！」
<p/>爾時，世尊默然而許。至日晡時，從禪覺，往詣東園鹿母講堂，至尊者叵求那房，敷座而坐，為尊者叵求那種種說法，示<note n="s37.3"/>教照喜，示教照喜已，從座<note n="s37.4"/>起去。
<p/>尊者叵求那，世尊去後，尋卽命終。當命終時，諸根喜悅，顏貌清淨，膚色鮮白。
<p/>時，尊者阿難供養尊者叵求那舍利已，往詣佛所，稽首佛足，却住一面，白佛言：「世尊！尊者叵求那，世尊來後，尋便命終。臨命終時，諸根喜悅，膚色清淨，鮮白光澤。不審世尊，彼當生何趣？云何受生？後世云何？」
<p/>佛告阿難：「若有比丘先未病時，未斷五下分結，若覺病起，其身苦患，心不調適，生分微弱，得聞大師教授、教誡種種說法，彼聞法已，斷五下分結，阿難！是則大師教授說<note n="s37.5"/>法福利。
<p/>「復次，阿難！若有比丘先未病時，未斷五下分結，然後病起，身遭苦患，生分轉微，不蒙大師教授、教誡說法，然遇諸餘多聞大德修梵行者教授、教誡說法，得聞法已，斷五下分結，阿難！是名教授、教誡聽法福利。
<p/>「復次，阿難！若比丘先未病時，不斷五下分結，乃至生分微弱，不聞大師教授、教誡說法，復不聞餘多聞大德諸梵行者教授、教誡說法。然彼<note n="s37.6"/>先所受法，獨靜思惟，稱量觀察，得斷五下分結，阿難！是名思惟觀察先所聞法所得福利。
<p/>「復次，阿難！若有比丘先未病時，斷五下分結，不得無上愛盡解脫，不起諸漏，心善解脫，然後得病，身遭苦患，生分微弱，得聞大師教授、教誡說法，得無上愛盡解脫，不起諸漏，離欲解脫，阿難！是名大師說法福利。
<p/>「復次，阿難！若有比丘先未病時，斷五下分結，不得無上愛盡解脫，不起諸漏，離欲解脫。覺身病起，極遭苦患，不得大師教授、教誡說法，然得諸餘多聞大德諸梵行者教授、教誡說法，得無上愛盡解脫，不起諸漏，離欲解脫，阿難！是名教授教誡聞法福利。
<p/>「復次，阿難！若有比丘先未病時，斷五下分結，不得無上愛盡解脫，不起諸漏，離欲解脫。其身病起，極生苦患，不得大師教授、教誡說法，不得諸餘多聞大德教授、教誡說法。然先所聞法，獨一靜處，思惟稱量觀察，得無上愛盡解脫，不起諸漏，離欲解脫，阿難！是名思惟先所聞法所得福利。
<p/>「何緣叵求那比丘不得諸根欣悅，色貌清淨，膚體鮮澤？叵求那比丘先未病時，未斷五下分結，彼親從大師聞教授、教誡說法，斷五下分結，世尊為彼尊者叵求那受<note n="s37.7"/>阿那含記。」
<p/>佛說此經已，尊者阿難聞佛所說，歡喜隨喜，作禮而去。
<sid n="1012"/><note n="s37.8"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，尊者阿濕波誓<note n="s37.9"/>住<note n="s37.10"/>東園鹿母講堂<note n="s37.11"/>，身遭重病，極生苦患。尊者富隣尼瞻視供給，如前跋迦梨修多羅<note n="s37.12"/>廣說，謂說三受，……乃至轉增無損。
<p/>佛告阿濕波誓：「汝莫變悔！」
<p/>阿濕波誓白佛言：「世尊！我實有變悔。」
<p/>佛告阿濕波誓：「汝得無破戒耶？」
<p/>阿濕波誓白佛言：「世尊！我不破戒。」
<p/>佛告阿濕波誓：「汝不破戒，何為變悔？」
<p/>阿濕波誓白佛言：「世尊！我先未病時，得身息樂正受多修習；我於今日不復能得入彼三昧，我作是思惟：將無退失是三昧耶？」
<p/>佛告阿濕波誓：「我今問汝，隨意答我。阿濕波誓！汝見色𣈳是我、異我、相在不？」
<p/>阿濕波誓白佛言：「不也，世尊！」
<p/>復問：「汝見受、想、行、識是我、異我、相在不？」
<p/>阿濕波誓白佛言：「不也，世尊！」
<p/>佛告阿濕波誓：「汝既不見色是我、異我、相在，不見受、想、行、識是我、異我、相在，何故變悔？」
<p/>阿濕波誓白佛言：「世尊！不正思惟故。」
<p/>佛告阿濕波誓：「若沙門、婆羅門三昧堅固，三昧平等，若不得入彼三昧，不應作念：我於三昧退減。若復聖弟子不見色是我、異我、相在，不見受、想、行、識是我、異我、相在，但當作是覺知：貪欲永盡無餘，瞋恚、愚癡永盡無餘。貪、恚、癡永盡無餘已，一切漏盡，無漏心解脫、慧解脫，現法自知作證：我生已盡，梵行已立，所作已作，自知不受後有。」
<p/>佛說是法時，尊者阿濕波誓不起諸漏，心得解脫，歡喜踊悅。歡喜踊悅故，身病卽除。
<p/>佛說此經，令尊者阿濕波誓歡喜隨喜已，從 *座起而去。
<p/>差摩迦修多羅<note n="s37.13"/>如五受陰處說。
<sid n="1013"/><note n="s37.14"/>
<p/>如是我聞：
<p/>一時，佛住舍衛國祇樹給孤獨園。時，有異比丘年少新學，於此法、律出家未久，少知識，獨一客旅，無人供給，住邊聚落客僧房中，疾病困篤。
<p/>時，有眾多比丘詣佛所，稽首禮足，却坐一面，白佛言：「世尊！有一比丘年少新學，……乃至疾病困篤，住邊聚落客僧房中。有是病比丘多死無活。善哉！世尊！往彼住處，以哀愍故！」
<p/>爾時，世尊默然而許。卽日晡時從禪覺，至彼住處。
<p/>彼病比丘遙見世尊，扶床欲起。
<p/>佛告比丘：「息臥勿起！云何，比丘！苦患寧可忍不？」如前差摩迦修多羅廣說，如是三受，……乃至病苦但增不損。
<p/>佛告病比丘：「我今問汝，隨意答我。汝得無變悔耶？」
<p/>病比丘白佛：「實有變悔，世尊！」
<p/>佛告病比丘：「汝得無犯戒耶？」
<p/>病比丘白佛言：「世尊！實不犯戒。」
<p/>佛告病比丘：「汝若不犯戒，何為變悔？」
<p/>病比丘白佛：「世尊！我年幼稚出家未久，於過人法勝妙知見未有所得，我作是念：命終之時，知生何處？故生變悔。」
<p/>佛告比丘：「我今問汝，隨意答我。云何，比丘！有眼故有眼識耶？」
<p/>比丘白佛：「如是，世尊！」
<p/>復問：「比丘！於意云何？有眼識故有眼觸、眼觸因緣生內受──若苦、若樂、不苦不樂耶？」
<p/>比丘白佛：「如是，世尊！」耳、鼻、舌、身、意亦如是說。
<p/>「云何，比丘！若無眼則無眼識耶？」
<p/>比丘白佛：「如是，世尊！」
<p/>復問：「比丘！若無眼識則無眼觸耶？若無眼觸，則無眼<note n="s37.15"/>觸因緣生內受──若苦、若樂、不苦不樂耶？」
<p/>比丘白佛：「如是，世尊！」耳、鼻、舌、身、意亦如是說。
<p/>「是故，比丘！當善思惟如是法，得善命終，後世亦善。」爾時，世尊為病比丘種種說法，示教照喜已，從 *座起去。
<p/>時，病比丘，世尊去後，尋卽命終。臨命終時，諸根喜悅，顏貌清淨，膚色鮮白。
<p/>時，眾多比丘詣佛所，稽首禮足，退坐一面，白佛言：「世尊！彼年少比丘疾病困篤，尊者今已命終。當命終時，諸根喜悅，顏貌清淨，膚色鮮白。云何，世尊！如是比丘當生何處？云何受生？後世云何？」
<p/>佛告諸比丘：「彼命過比丘是真寶<note n="s37.16"/>物，聞我說法，分明解了，於法無畏，得般涅槃，汝等但當供養舍利。」
<p/>世尊爾時為彼比丘授<note n="s37.17"/>第一記。
<p/>佛說此經已，諸比丘聞佛所說，歡喜奉行！
<sid n="1014"/><note n="s37.18"/>
<p/>如是我聞：
<p/>一時，佛住舍衛國祇樹給孤獨園，如上說。差別者：「諦聽！善思！當為汝說。若彼比丘作如是念：我此識身及外境界一切相，無有我、我所見、我慢繫著使，及心解脫、慧解脫，現法自知作證具足住；於此識身及外境界一切相，無有我、我所見、我慢繫著使，及彼心解脫、慧解脫，現法自知作證具足住。彼比丘：我此識身及外境界一切相，無有我、我所見、我慢繫著使，及心解脫、慧解脫，現法自知作證具足住；於此識身及外境界一切相，無有我、我所見、我慢繫著使，及心解脫、慧解脫，現法自知作證具足住。若彼比丘於此識身及外境界一切相，無有我、我所見、我慢繫著使，及心解脫、慧解脫，現法自知作證具足住；於此識身及外境界一切相，無有我、我所見、我慢繫著使，及彼心解脫、慧解脫，現法自知作證具足住者，是名比丘斷愛欲，轉<note n="s37.19"/>諸結，止<note n="s37.20"/>慢無間等，究竟苦邊。」
<p/>佛說此經已，諸比丘聞佛所說，歡喜奉行！
<sid n="1015"/><note n="s37.21"/>
<p/>如是我聞：
<p/>一時，佛住舍衛國祇樹給孤獨園，如上說。差別者：乃至佛告病比丘：「汝不自犯戒耶？」
<p/>比丘白佛言：「世尊！我不以持淨戒故，於世尊所修梵行。」
<p/>佛告比丘：「汝以何等法故，於我所修梵行？」
<p/>比丘白佛：「為離貪欲故，於世尊所修梵行；為離瞋恚、愚癡故，於世尊所修梵行。」
<p/>佛告比丘：「如是！如是！汝正應為離貪欲故，於我所修梵行；離瞋恚、愚癡故，於我所修梵行。比丘！貪欲纏故，不得離欲；無明纏故，慧不清淨。是故，比丘！於欲離故<note n="s37.22"/>心解脫，離無明故慧解脫。若比丘於 *欲離故心解脫身作證，離無明故慧解脫，是名比丘斷諸愛欲，轉<note n="s37.23"/>結縛，止<note n="s37.24"/>慢無間等，究竟苦邊。是故，比丘！於此法善思惟。」如前廣說，……乃至 *授第一記。
<p/>佛說此經已，諸比丘聞佛所說，歡喜隨喜，作禮而去。
<sid n="1016"/><note n="s37.25"/>
<p/>如是我聞：
<p/>一時，佛住舍衛國祇樹給孤獨園<note n="s37.26"/>。時，有眾多比丘集於伽梨隸講堂<note n="s37.27"/>。時，多有比丘疾病。
<p/>爾時，世尊晡時從禪覺，往至伽梨隸講堂，於大眾前敷座而坐<note n="s37.28"/>。坐已，告諸比丘：「當正念正智以待時<note n="s37.29"/>，是則為我隨順之教<note n="s37.30"/>。比丘！云何為正念？謂比丘內身身觀念處，精勤方便，正念正智，調伏世間貪憂；外身身觀念處、內外身身觀念處，內受、外受、內外受，內心、外心、內外心，內法、外法、內外法法觀念處，精勤方便，正念正智，調伏世間貪憂，是名比丘正憶念。
<p/>「云何正智？謂比丘若來若去，正知<note n="s37.31"/>而住，瞻視<note n="s37.32"/>觀察，屈申<note n="s37.33"/>俯仰，執持衣鉢，行、住、坐、臥、眠、覺，乃至五十、六十<note n="s37.34"/>，依語默正智行，比丘！是名正智。
<p/>「如是，比丘！正念正智住者能起樂受，有因緣，非無因緣。云何因緣？謂緣於身，作是思惟：我此身無常有為，心因緣生；樂受亦無常有為，心因緣生。身及樂<note n="s37.35"/>受觀察無常，觀察生滅，觀察離欲，觀察滅盡，觀察捨彼，觀察身及樂受無常，……乃至捨已，若於身及樂受貪欲使者永不復使。
<p/>「如是，正念正智生苦受因緣，非不因緣。云何為因緣？如是緣身，作是思惟：我此身無常有為，心因緣生；苦受亦無常有為，心因緣生。身及苦受觀察無常，……乃至捨。於此<note n="s37.36"/>及苦受瞋恚所使，永不復使。
<p/>「如是，正念正智生不苦不樂受因緣，非不因緣。云何因緣？謂身因緣，作是思惟：我此身無常有為，心因緣生；彼不苦不樂受亦無常有為，心因緣生。彼身及不苦不樂受觀察無常，……乃至捨，若所有身及不苦不樂受無明所<note n="s37.37"/>使，使永不復使。多聞聖弟子如是觀者，於色厭離，於受、想、行、識厭離，厭離已離欲，離欲已解脫，解脫知見：我生已盡，梵行已立，所作已作，自知不受後有。」
<p/>爾時，世尊卽說偈言：
<p/>「樂覺所覺時，莫能知樂覺；
<p/>貪欲使所使，不見於出離。
<p/>苦受所覺時，莫能知苦受；
<p/>瞋恚使所使，不見出離道。
<p/>不苦不樂受，等正覺所說；
<p/>彼亦不能知，終不度彼岸。
<p/>若比丘精勤，正智不傾動；
<p/>於彼一切受，黠慧能悉知。
<p/>能知諸受已，現法盡諸漏；
<p/>依慧而命終，涅槃不墮數。」
<p/>佛說此經已，諸比丘聞佛所說，歡喜奉行！
<sid n="1017"/><note n="s37.38"/>
<p/>如是我聞：
<p/>一時，佛住舍衛國祇樹給孤獨園，如上說。時，有眾多比丘集會迦梨隸講堂，多有疾病，如上說。差別者：「乃至聖弟子如是觀者，於色解脫，於受、想、行、識解脫，我說是等解脫生、老、病、死。」
<p/>爾時，世尊卽說偈言：
<p/>「智慧多聞者，非不覺諸受，
<p/>若於苦樂受，分別諦明了；
<p/>當知堅固事，凡夫有昇降。
<p/>於樂不染著，於苦不傾動，
<p/>知受不受生，依於貪恚覺；
<p/>斷除斯等已，其心善解脫，
<p/>繫念緣妙境，正向待終期。
<p/>若比丘精勤，正智不傾動，
<p/>於此一切受，慧者能覺知；
<p/>了知諸受已，現法盡諸漏，
<p/>依慧而命終，涅槃不墮數。」
<p/>佛說此經已，諸比丘歡喜，作禮而去。
<sid n="1018"/><note n="s37.39"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，給孤獨長者得病，身極苦痛。世尊聞已，晨朝著衣持鉢，入舍衛城乞食，次第乞食至給孤獨長者舍。
<p/>長者遙見世尊，憑<note n="s37.40"/>床欲起。
<p/>世尊見已，卽告之言：「長者勿起！增其苦患。」世尊卽坐，告長者言：「云何，長者！病可忍不？身所苦患，為增、為損？」
<p/>長者白佛：「甚苦！世尊！難可堪忍。」
<p/>乃至說三受，如差摩修多羅廣說，……乃至苦受但增不損。
<p/>佛告長者：「當如是學：於佛不壞淨，於法、僧不壞淨，聖戒成就。」
<p/>長者白佛：「如世尊說四不壞淨，我有此法，此法中有我。世尊！我今於佛不壞淨，法、僧不壞淨，聖戒成就。」
<p/>佛告長者：「善哉！善哉！」卽記長者得阿那含果。
<p/>長者白佛：「唯願世尊今於此食。」爾時，世尊默而許之。
<p/>長者卽勅辦種種淨美飲食，供養世尊。世尊食已，為長者種種說法，示教照喜已，從 *座起而去。
<sid n="1019"/><note n="s37.41"/>
<p/>如是我聞：
<p/>一時，佛住舍衛國祇樹給孤獨園。
<p/>時，尊者阿難聞給孤獨長者身遭苦患，往詣其舍。長者遙見阿難， *憑床欲起。……乃至說三受，如前叉摩修多羅廣說，……乃至苦患但增不損。
<p/>時，尊者阿難告長者言：「勿恐怖！若愚癡無聞凡夫不信於佛，不信法、僧，聖戒不具，故有恐怖，亦畏命終及後世苦<note n="s37.42"/>。汝今不信已斷、已知，於佛淨信具足，於法、僧淨信具足，聖戒成就。」
<p/>長者白尊者阿難：「我今何所恐怖？我始於王舍城寒林中丘塚間見世尊，卽得於佛不壞淨，於法、僧不壞淨，聖戒成就。自從是來，家有錢財悉與佛、弟子──比丘、比丘尼、優婆塞、優婆夷共。」
<p/>尊者阿難言：「善哉！長者！汝自記說是須陀洹果。」
<p/>長者白尊者阿難：「可就此食。」
<p/>尊者阿難默然受請。
<p/>卽辦種種淨美飲食，供養尊者阿難。食已，復為長者種種說法，示教照喜已，從*座起而去。
<sid n="1020"/><note n="s37.43"/>
<p/>如是我聞：
<p/> 一時，佛住舍衛國祇樹給孤獨園。
<p/>爾時，尊者舍利弗聞給孤獨長者身遭苦患。聞已，語尊者阿難：「知不？給孤獨長者身遭苦患，當共往看。」尊者阿難默然而許。
<p/>時，尊者舍利弗與尊者阿難共詣給孤獨長者舍。長者遙見尊者舍利弗，扶床欲起。……乃至說三種受，如叉摩修多羅廣說，身諸苦患轉增無損。
<p/>尊者舍利弗告長者言：「當如是學：不著眼，不依眼界生貪欲識；不著耳、鼻、舌、身，意亦不著，不依意界生貪欲識。不著色，不依色界生貪欲識；不著聲、香、味、觸、法，不依法界生貪欲識。不著於地界，不依地界生貪欲識；不著於水、火、風、空、識界，不依識界生貪欲識。不著色陰，不依色陰生貪欲識；不著受、想、行、識陰，不依識陰生貪欲識。」
<p/>時，給孤獨長者悲歎流淚。尊者阿難告長者言：「汝今怯劣耶<note n="s37.44"/>？」
<p/>長者白阿難：「不怯劣也。我自顧念，奉佛以來二十餘年，未聞尊者舍利弗說深妙法，如今所聞。」
<p/>尊者舍利弗告長者言：「我亦久來未嘗為諸長者說如是法。」
<p/>長者白尊者舍利弗：「有居家白衣，有勝信、勝念、勝樂，不聞深法，而生退沒。善哉！尊者舍利弗！當為居家白衣說深妙法，以哀愍故！尊者舍利弗！今於此食。」尊者舍利弗等默然受請。
<p/>𣈳設種種淨美飲食，恭敬供養。食已，復為長者種種說法，示教照喜，示教照喜已，卽從 *座起而去。
<sid n="1021"/><note n="s37.45"/>
<p/>達磨提離長者修多羅亦如世尊為給孤獨長者初修多羅廣說，第二修多羅亦如是說。差別者：「若復長者依此四不壞淨已，於上修習六念<note n="s37.46"/>，謂念如來事，……乃至念天。」
<p/>長者白佛言：「世尊！依四不壞淨，於上修六隨念，我今悉成就，我常修念如來事，……乃至念天。」
<p/>佛告長者：「善哉！善哉！汝今自記阿那含果。」
<p/>長者白佛：「唯願世尊受我請食。」爾時，世尊默然受請。
<p/>長者知佛受請已，卽具種種淨美飲食，恭敬供養。世尊食已，復為長者種種說法，示教照喜已，從 *座起而去。
<sid n="1022"/><note n="s37.47"/>
<p/>如是我聞：
<p/>一時，佛住王舍城迦蘭陀竹園。
<p/>時，有長壽<note n="s37.48"/>童子<note n="s37.49"/>，是樹提<note n="s37.50"/>長者孫子，身嬰重病。
<p/>爾時，世尊聞長壽童子身嬰重病，晨朝著衣持鉢，入王舍城乞食，次第到長壽童子舍。長壽童子遙見世尊，扶床欲起。……乃至說三受，如叉摩修多羅廣說，……乃至病苦但增無損。「是故，童子！當如是學……於佛不壞淨，於法、僧不壞淨，聖戒成就，當如是學！」
<p/>童子白佛言：「世尊！如世尊說四不壞淨，我今悉有，我常於佛不壞淨，於法、僧不壞淨，聖戒成就。」
<p/>佛告童子：「汝當依四不壞淨，於上修習六明分想。何等為六？謂一切行無常想、無常苦想、苦無我想、觀食想、一切世間不可樂想、死想。」
<p/>童子白佛言：「如世尊說，依四不壞淨，修習六明分想，我今悉有。然我作是念：我命終後，不知我祖父樹提長者當云何？」
<p/>爾時，樹提長者語長壽童子言：「汝於我所，顧<note n="s37.51"/>念且停。汝今且聽世尊說法，思惟憶念，可得長夜福利安樂饒益。」
<p/>時，長壽童子言：「我於一切諸行當作無常想、無常苦想、苦無我想、觀食想、一切世間不可樂想、死想，常現在前。」
<p/>佛告童子：「汝今自記斯陀含果。」
<p/>長壽童子白佛言：「世尊！唯願世尊住我舍食。」爾時世尊默然而許。
<p/>長壽童子𣈳辦種種淨美飲食，恭敬供養。世尊食已，復為童子種種說法，示教照喜已，從 *座起而去。
<sid n="1023"/><note n="s37.52"/>
<p/>如是我聞：
<p/>一時，佛住波羅㮈<note n="s37.53"/>國仙人住處鹿野苑中。
<p/>時，婆藪長者身遭苦患。
<p/>爾時，世尊聞婆藪長者身遭苦患，如前達摩提那長者修多羅廣說，得阿那含果記，……乃至從 *座起而去。
<sid n="1024"/><note n="s37.54"/>
<p/>如是我聞：
<p/>一時，佛住迦毘羅衞國尼拘律園中。
<p/>時，有釋氏沙羅疾病痿<note n="s37.55"/>篤。
<p/>爾時，世尊聞釋氏沙羅疾病痿<note n="s37.56"/>篤，晨朝著衣持鉢，入迦維羅衞國乞食，次到釋氏沙羅舍。釋氏沙羅遙見世尊，扶床欲起。……乃至說三受，如差摩迦修多羅廣說，……乃至患苦但增不損。「是故，釋氏沙羅<note n="s37.57"/>！當如是學：於佛不壞淨，於法、僧不壞淨，聖戒成就。」
<p/>釋氏沙羅白佛言：「如世尊說，於佛不壞淨，於法、僧不壞淨，聖戒成就，我悉有之，我常於佛不壞淨，於法、僧不壞淨，聖戒成就。」
<p/>佛告釋氏沙羅：「是故，汝當依佛不壞淨，法、僧不壞淨，聖戒成就，於上修習五喜處。何等為五？謂念如來事，……乃至自所施法。」
<p/>釋氏沙羅白佛言：「如世尊說，依四不壞淨，修五喜處，我亦有之，我常念如來事，……乃至自所施法。」
<p/>佛言：「善哉！善哉！汝今自記斯陀含果。」
<p/>沙羅白佛：「唯願世尊今我舍食。」爾時，世尊默然而許。
<p/>沙羅長者卽辦種種淨美飲食，恭敬供養。世尊食已，復為沙羅長者種種說法，示教照喜已，從 *座起而去。
<sid n="1025"/><note n="s37.58"/>
<p/>如是我聞：
<p/>一時，佛住那梨<note n="s37.59"/>聚落曲谷精舍。
<p/>爾時，耶輸長者疾病困篤。如是，……乃至得阿那含果記，如達摩提那修多羅廣說。
<sid n="1026"/><note n="s37.60"/>
<p/>如是我聞：
<p/>一時，佛住瞻婆國竭伽池側。時，有摩那提那長者疾病新差。
<p/>時，摩那提那<note n="s37.61"/>長者語一士夫言：「善男子！汝往<note n="s37.62"/>尊者阿那律所，為我稽首阿那律足，問訊起居輕利、安樂住不？明日通身四人願受我請。若受請者，汝復為我白言：『我俗人多有王家事，不能得自往奉迎，唯願尊者時到，通身四人來赴我請，哀愍故！』」
<p/>時，彼男子受長者教，詣尊者阿那律所，稽首禮足，白言尊者：「摩那提那長者敬禮問訊：『少病少惱、起居輕利、安樂住不？唯願尊者通身四人明日日中，哀受我請！』」時，尊者阿那律默然受請。
<p/>時，彼士夫復以摩那提那長者語白尊者阿那律：「我是俗人，多有王家事，不得躬自奉迎，唯願尊者通身四人明日日中，哀受我請，憐愍故！」
<p/>尊者阿那律陀言：「汝且自安！我自知時，明日通身四人往詣其舍。」
<p/>時，彼士夫受尊者阿那律教，還白長者：「阿梨！當知我已詣尊者阿那律，具宣尊意。尊者阿那律言：『汝且自安！我自知時。』」
<p/>彼長者摩那提那夜辦淨美飲食。晨朝復告彼士夫：「汝往至彼尊者阿那律所，白言：『時到。』」
<p/>時，彼士夫卽受教，行詣尊者阿那律所，稽首禮足，白言：「供具已辦，唯願知時！」
<p/>時，尊者阿那律著衣持鉢，通身四人詣長者舍。
<p/>時，摩那提那長者婇女圍遶，住內門左，見尊者阿那律，舉體執足敬禮，引入就*座，各別稽首，問訊起居，退坐一面。
<p/>尊者阿那律問訊長者：「堪忍安樂住不？」
<p/>長者答言：「如是，尊者！堪忍樂住。先遭疾病，當時 *痿篤，今已蒙差。」
<p/>尊者阿那律問<note n="s37.63"/>長者言：「汝住何住，能令疾病苦患時得除差？」
<p/>長者白言：「尊者阿那律！我住四念處，專修繫念故，身諸苦患時得休息。何等為四？謂內身身觀念住，精勤方便，正念正智，調伏世間貪憂；內身<note n="s37.64"/>、外身、內外身，內受、外受、內外受，內心、外心、內外心，內法、外法、內外法法觀念住，精勤方便，正念正智，調伏世間貪憂。如是，尊者阿那律！我於四念處繫心住故，身諸苦患時得休息。尊者阿那律！住故，身諸苦患時得休息。」
<p/>尊者阿那律告長者言：「汝今自記阿那含果。」
<p/>時，摩那提那長者以種種淨美飲食自手供養，自恣飽滿。食已，澡漱畢，摩那提那長者復坐卑床，聽說妙<note n="s37.65"/>法。尊者阿那律種種說法，示教照喜已，從 *座起去。
<sid n="1027"/><note n="s37.66"/>
<p/>如是我聞：
<p/>一時，佛住王舍城金師精舍<note n="s37.67"/>。時，有淳陀長者來詣佛所，稽首佛足，退坐一面。
<p/>爾時，世尊問淳陀長者：「汝今愛樂何等沙門、婆羅門淨行<note n="s37.68"/>？」
<p/>淳陀白佛：「有沙門、婆羅門，奉事於水，事毘濕波天，執杖澡罐，常淨<note n="s37.69"/>其手。如是正士能善說法言：『善男子！月十五日，以胡麻屑、菴摩羅屑以澡其髮，修行齋法，被著新淨長鬘<note n="s37.70"/>白㲲，牛糞塗地而臥其上<note n="s37.71"/>。善男子！晨朝早起，以手觸地，作如是言：此地清淨，我如是淨手，執牛糞團，幷把生草，口說是言：此是清淨，我如是淨。若如是者，見為清淨；不如是者，永不清淨。』世尊！如是像類沙門、婆羅門，若為清淨，我所宗仰。」
<p/>佛告淳陀：「有黑法、黑報，不淨、不淨果，負重向下。成就如此諸惡法者，雖復晨朝早起，以手觸地，唱言清淨，猶是不淨；正復不觸，亦不清淨。執牛糞團，幷及生草，唱言清淨，亦復不淨；正復不觸，亦不清淨！
<p/>「淳陀！何等為黑法<note n="s37.72"/>、黑報，不淨、不淨果，負重向下，乃至觸以不觸，悉皆不淨？淳陀！謂殺生惡業，手常血腥，心常思惟撾捶殺害，無慚無愧，慳貪;悋惜，於一切眾生乃至昆蟲，不離於殺<note n="s37.73"/>。於他財物、聚落、空地，皆不離盜<note n="s37.74"/>。行諸邪婬，若父母、兄弟、姊妹、夫主、親族，乃至授花鬘者，如是等護，以力强干<note n="s37.75"/>
<p/>，不離邪婬<note n="s37.76"/>。不實妄<note n="s37.77"/>語，或於王家、真實言家、多眾聚集，求當言處，作不實說：不見言見，見言不見，不聞言聞，聞言不聞，知言不知，不知言知，因自因他，或因財利，知而妄語，而不捨離，是名妄語<note n="s37.78"/>。兩舌乖<note n="s37.79"/>離，傳此向彼，傳彼向此，遞<note n="s37.80"/>相破壞，令和合者離，離者歡喜，是名兩舌<note n="s37.81"/>。不離惡口罵，若人軟語說<note n="s37.82"/>，悅耳心喜，方正易知，樂聞無依說，多人愛念，適意、隨順三昧捨；如是等而作剛强，多人所惡，不愛、不適意、不順三昧說。如是等言，不離麁澁，是名惡口<note n="s37.83"/>。綺<note n="s37.84"/>飾壞語，不時言、不實言、無義言、非法言、不思言，如是等，名壞語<note n="s37.85"/>。
<p/>「不捨離貪，於他財物而起貪欲，言：『此物我有者，好不捨<note n="s37.86"/>。』瞋恚弊惡，心思惟言：彼眾生應縛、應鞭、應杖<note n="s37.87"/>、應殺，欲為生難<note n="s37.88"/>。不捨邪見顛倒，如是見、如是說：『無施、無報<note n="s37.89"/>、無福，無善行惡行、無善惡業果報，無此世、無他世，無父母、無眾生生世間，無世阿羅漢等趣<note n="s37.90"/>等向<note n="s37.91"/>此世他世自知作證：我生已盡，梵行已立，所作已作，自知不受後有<note n="s37.92"/>。』淳陀！是名黑 *法、黑報，不淨、不淨果，……乃至觸以不觸，皆悉不淨。
<p/>「淳陀！有白 *法、白報，淨有、淨果，輕仙上昇。成就已，晨朝觸地，此淨我淨者，亦得清淨；若不觸者，亦得清淨。把牛糞團，手執生草，淨因淨果者<note n="s37.93"/>，執與不執，亦得清淨。
<p/>「淳陀！何等為白 *法、白報，……乃至執以不執，亦得清淨？謂有人不殺生，離殺生，捨刀杖，慚愧，悲念一切眾生。不偷盜，遠離偷盜，與者取，不與不取，淨心不貪。離於邪婬，若父母護，……乃至授一花鬘者，悉不强 *干起於邪婬。離於妄語，審諦實說。遠離兩舌，不傳此向彼，傳彼向此，共相破壞，離者令和，和者隨喜。遠離惡口，不剛强，多人樂其所說。離於壞語，諦說、時說、實說、義說、法說、見說。離於貪欲，不於他財、他眾具作己有想，而生貪著。離於瞋恚，不作是念：撾打縛殺，為作眾難。正見成就，不顛倒見：有施、有報<note n="s37.94"/>、有福，有善惡行果報，有此世，有父母、有眾生生，有世阿羅漢於此世他世現法自知作證：我生已盡，梵行已立，所作已作，自知不受後有。淳陀！是名白 *法、白報，……乃至觸與不觸，皆悉清淨。」
<p/>爾時，淳陀長者聞佛所說，歡喜隨喜，作禮而去。
<sid n="1028"/><note n="s37.95"/>
<p/>如是我聞：
<p/>一時，佛住王舍城金師精舍。
<p/>時，有異婆羅門於十五日，洗頭已，受齋法，被新長 *鬘白㲲，手執生草，來詣佛所，與世尊面相問訊慰勞已，退坐一面。
<p/>爾時，佛告婆羅門：「汝洗頭被新長 *鬘白㲲，是誰家法？」
<p/>婆羅門白佛：「瞿曇！是學捨法。」
<p/>佛告婆羅門：「云何婆羅門捨法？」
<p/>婆羅門白佛言：「瞿曇！如是十五日，洗頭受持法齋，著新淨長 *鬘白㲲，手執生草，隨力所能，布施作福。瞿曇！是名婆羅門修行捨行。」
<p/>佛告婆羅門：「賢聖法、律所行捨行異於此也。」
<p/>婆羅門白佛：「瞿曇！云何為賢聖法、律所行捨行？」
<p/>佛告婆羅門：「謂離殺生，不樂殺生，如前清淨分廣說。依於不殺，捨離殺生，……乃至如前清淨分廣說。離偷盜，不樂於盜，依於不盜，捨不與取。離諸邪婬，不樂邪婬，依於不婬，捨非梵行。離於妄語，不樂妄語，依不妄語，捨不實言。離諸兩舌，不樂兩舌，依不兩舌，捨別離行。離於惡口，不樂惡口，依不惡口，捨於;麁言。離諸綺語，不樂綺語，依不綺語，捨無義言。斷除貪欲，遠離苦貪，依無貪心，捨於愛著。斷除瞋恚，不生忿恨，依於無恚，捨彼瞋恨。修習正見，不起顛倒，依於正見，捨彼邪見。婆羅門！是名賢聖法、律所行捨行。」
<p/>婆羅門白佛：「善哉！瞿曇賢聖法、律所行捨行！」
<p/>時，婆羅門聞佛所說，歡喜隨喜，從 *座起去。
<sid n="1029"/><note n="s37.96"/>
<p/>如是我聞：
<p/>一時，佛住王舍城迦蘭陀竹園。
<p/>時，有生聞<note n="s37.97"/>梵志來詣佛所，與世尊面相問訊慰勞已，退坐一面，白佛言：「瞿曇！我有親族<note n="s37.98"/>，極所愛念，忽然命終，我為彼故，信心布施。云何，世尊！彼得受不？」
<p/>佛告婆羅門：「非一向得。若汝親族生地獄中者，得彼地獄眾生食，以活其命，不得汝所信施飲食；若生畜生、餓鬼、人中者，得彼人中飲食，不得汝所施者。婆羅門！餓鬼趣<note n="s37.99"/>中有一處，名為入處餓鬼，若汝親族生彼入處餓鬼中者，得汝施食。」
<p/>婆羅門白佛：「若我親族不生入處餓鬼趣中者，我信施，誰應食之？」
<p/>佛告婆羅門：「若汝所可為信施親族不生入處餓鬼趣者，要有餘親族知識生入處餓鬼趣中者，得食之。」
<p/>婆羅門白佛：「瞿曇！若我所為信施親族不生入處餓鬼趣中，亦無更<note n="s37.100"/>餘親族知識生入處餓鬼趣者，此信施食，誰當食之？」
<p/>佛告婆羅門：「設使所為施親族知識不生入處餓鬼趣中，復無諸餘知識生餓鬼者，且信施而<note n="s37.101"/>自得其福。彼施者所作信施，而彼施者不失<note n="s37.102"/>達嚫<note n="s37.103"/>。」
<p/>婆羅門白佛：「云何施者行施，施者得彼 *達嚫？」
<p/>佛告婆羅門：「有人殺生行惡，手常血腥，乃至十不善業跡，如淳陀修多羅廣說，而復施諸沙門、婆羅門，乃至貧窮、乞士，悉施錢財、衣被、飲食、燈明、諸莊嚴具。婆羅門！彼惠施主若復犯戒，生象中者，以彼曾施沙門、婆羅門錢財、衣被、飲食，乃至莊嚴眾具故，雖在象中，亦得受彼施報──衣服、飲食……乃至種種莊嚴眾具。
<p/>「若復生牛、馬、驢、騾等種種畜生趣中，以本施惠功德，悉受其報，隨彼生處所應受用，皆悉得之。婆羅門！若復施主持戒，不殺、不盜……乃至正見，布施諸沙門、婆羅門乃至乞士錢財、衣服、飲食，乃至燈明；緣斯功德，生人道中，坐受其報──衣被、飲食，乃至燈明眾具。
<p/>「復次，婆羅門！若復持戒生天上者，彼諸惠施天上受報──財寶、衣服、飲食，乃至莊嚴眾具，婆羅門！是名施者行施，施者受 *達嚫，果報不失。」
<p/>時，生聞婆羅門聞佛所說，歡喜隨喜，從 *座起去<note n="s37.104"/>。
<sid n="1030"/><note n="s37.105"/>
<p/>如是我聞：
<p/>一時，佛在拘薩羅國人間遊行，住鞞羅磨<note n="s37.106"/>聚落北身恕林中。
<p/>鞞羅磨<note n="s37.107"/>聚落婆羅門長者聞世尊住聚落北身恕林中，聞已，共相招集，往詣佛所，稽首佛足，退坐一面，白佛言：「世尊！何因、何緣有眾生身壞命終，生地獄中？」
<p/>佛告諸婆羅門長者：「行非法行、行危嶮行因緣故，身壞命終，生地獄中。」
<p/>諸婆羅門長者白佛：「行何等非法行<note n="s37.108"/>、危嶮行，身壞命終，生地獄中？」
<p/>佛告婆羅門長者：「殺生……乃至邪見，具足十不善業因緣故，婆羅門！是非法行、危嶮行，身壞命終，生地獄中。」
<p/>婆羅門白佛：「何因緣諸眾生身壞命終，得生天上？」
<p/>佛告婆羅門長者：「行法行、行正行，以是因緣故，身壞命終，得生天上。」
<p/>復問：「世尊！行何等法行、何等正行，身壞命終，得生天上？」
<p/>佛告婆羅門長者：「謂離殺生……乃至正見，十善業跡因緣故，身壞命終，得生天上。婆羅門長者！若有行此法行、行此正行者，欲求剎利大姓<note n="s37.109"/>家、婆羅門大*姓家、居士大 *姓家，悉得往生。所以者何？以法行、正行因緣故。
<p/>「若復欲求生四王、三十三天，……乃至他化自在天，悉得往生。所以者何？以法行、正行故，行淨戒者，其心所願，悉自然得。
<p/>「若復如是法行、正行者，欲求生梵天，亦得往生。所以者何？以行正行、法行故，持戒清淨，心離愛欲，所願必得。
<p/>「若復欲求往生光音、遍淨，乃至阿伽尼吒，亦復如是。所以者何？以彼持戒清淨，心離欲故。
<p/>「若復欲求離欲、惡不善法，有覺有觀，……乃至第四禪具足住，悉得成就。所以者何？以彼法行、正行故，持戒清淨，心離愛欲，所願必得。
<p/>「欲求慈、悲、喜、捨，空入處、識入處、無所有入處、非想非非想入處皆悉得。所以者何？以法行、正行故，持戒清淨，心離愛欲，所願必得。
<p/>「欲求斷三結，得須陀洹、斯陀含、阿那含果，無量神通，天耳、他心智、宿命智、生死智、漏盡智皆悉得。所以者何？以法行、正行故，持戒、離欲，所願必得。」
<p/>時，婆羅門長者聞佛所說，歡喜隨喜，作禮而去。
<sid n="1031"/><note n="s37.110"/>
<p/>如是我聞：
<p/>一時，佛在拘薩羅國人間遊行，住鞞羅磨聚落北身恕林中。
<p/>時，鞞羅磨聚落中，婆羅門長者聞世尊住鞞羅磨聚落身恕林中，聞已，乘白馬車，多將翼從，持金柄<note n="s37.111"/>、傘蓋、金澡瓶，出鞞羅磨聚落，詣身恕林。至道口，下車步進，入於園門，至世尊前，面相問訊慰勞已，退坐一面，白佛言：「瞿曇！何因、何<note n="s37.112"/>緣有人命終生地獄中，乃至生天？」如上修多羅廣說。
<p/>時，鞞羅磨婆羅門聞佛所說，歡喜隨喜，從 *座起而去。
<sid n="1032"/><note n="s37.113"/>
<p/>如是我聞：
<p/>一時，佛住在拘薩羅人間遊行，至鞞紐多羅<note n="s37.114"/>聚落北身恕林中住。鞞紐多羅聚落婆羅門長者聞世尊住聚落北身恕林中，聞已，共相招引，往詣身恕林，至世尊所，面相慰勞已，退坐一面。
<p/>爾時，世尊告婆羅門長者：「我當為說自通之法<note n="s37.115"/>。諦聽！善思！何等自通之法？謂聖弟子作如是學：我作是念：若有欲殺我者，我所<note n="s37.116"/>不喜；我若所不喜，他亦如是，云何殺彼？作是覺已，受不殺生，不樂殺生，如上說。我若不喜人盜於我，他亦不喜，我云何盜他？是故持不盜戒，不樂於盜，如上說。我既不喜人侵我妻，他亦不喜，我今云何侵人妻婦？是故受持不他婬戒，如上說。我尚不喜為人所欺，他亦如是，云何欺他？是故受持不妄語戒，如上說。我尚不喜他人離我親友，他亦如是，我今云何離他親友？是故不行兩舌。我尚不喜人加麁言，他亦如是，云何於他而起罵辱？是故於他不行惡口，如上說。我尚不喜人作綺語，他亦如是，云何於他而作綺語？是故於他不行綺飾，如上說。如是七種，名<note n="s37.117"/>為聖戒。
<p/>「又復於佛不壞淨成就，於法、僧不壞淨成就，是名聖弟子四不壞淨成就。自現前觀察，能自記說：我地獄盡，畜生、餓鬼盡，一切惡趣盡，得須陀洹，不墮惡趣法，決定正<note n="s37.118"/>向三菩提，七有天人往生，究竟苦邊。」
<p/>時，鞞紐多羅<note n="s37.119"/>聚落婆羅門長者聞佛所說，歡喜隨喜，從 *座起而去。
<sid n="1033"/><note n="s37.120"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「有相習近法。諦聽！善思！當為汝說。何等為相習近法？謂殺生者、殺生者習近，盜、婬、妄語、兩舌、惡口、綺語、貪、恚、邪見，各各隨類更相習近，譬如不淨物、不淨物自相和合。如是，殺生、殺生，……乃至邪見、邪見自相習近。如是，比丘！不殺生、不殺生相習近，……乃至正見、正見更相習近，譬如淨物、淨物自相和合，乳生酪，酪生酥，酥生醍醐，醍醐自相和合。如是，不殺、不殺更相習近，……乃至正見、正見更相習近，是名比丘相習近法。」
<p/>佛說是經已，諸比丘聞佛所說，歡喜奉行！
<sid n="1034"/><note n="s37.121"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「有蛇行法。諦聽！善思！當為汝說。何等為蛇行法？謂殺生惡行，手常血腥，……乃至十不善業跡，如前淳陀修<note n="s37.122"/>多羅廣說。彼當爾時，身蛇行、口蛇行、意蛇行；彼如是身、口、意蛇行已，於其二趣向一一趣──若地獄、若畜生。蛇行眾生，謂蛇、鼠、猫、狸等腹行眾生，是名蛇行法。
<p/>「云何非蛇行法？謂不殺生，……乃至正見，如前淳陀修多羅十善<note n="s37.123"/>業跡廣說，是名非蛇行法。身非蛇行、口非蛇行、意非蛇行，於其二趣生一一趣──若天上、若人中，是名非蛇行法。」
<p/>佛說此經已，諸比丘聞佛所說，歡喜奉行！
<sid n="1035"/><note n="s37.124"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「有惡業因、惡心因、惡見因，如是眾生身壞命終，必墮惡趣泥犁<note n="s37.125"/>中。譬如圓珠，擲著空中，落地流轉，不一處住<note n="s37.126"/>。如是，惡業因、惡心因、惡見因，身壞命終，必墮地獄中，無住處。
<p/>「云何為惡業？謂殺生……乃至綺語，如上廣說，是名惡業。云何惡心？謂貪、恚心，如上廣說，是名惡心。云何惡見？謂邪顛倒，如上廣說，是名惡見。是名惡業因、惡心因、惡見因，身壞命終，必生惡趣泥犁中；善業因、善心因、善見因，身壞命終，必生善趣天上。
<p/>「婆羅門！云何為善業？謂離殺生、不樂殺生，……乃至不綺語，是名善業。云何善心？謂不貪、不恚，是名善心<note n="s37.127"/>。云何為善見<note n="s37.128"/>？謂正見不顛倒，……乃至見不受後有，是名 *善見。是名業善因、心善因、見善因，身壞命終，得生天上。譬如四方摩尼珠<note n="s37.129"/>，擲著空中，隨墮則安；如是彼三善因，所在受生，隨處則安。」
<p/>佛說如<note n="s37.130"/>是經已，諸比丘聞佛所說，歡喜奉行！
<sid n="1036"/><note n="s37.131"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「若殺生人多習多行，生地獄中；若生人中，必得短壽。不與取多習多行，生地獄中；若生人中，錢財多難。邪婬多習多行，生地獄中；若生人中，所有妻室為人所圖。妄語多習多行，生地獄中；若生人中，多被譏論。兩舌多習多行，生地獄中；若生人中，親友乖離。惡口多習多行，生地獄中；若生人中，常聞醜聲。綺語多習多行，生地獄中；若生人中，言無信用。貪欲多習多行，生地獄中；若生人中，增其貪欲。瞋恚多習多行，生地獄中；若生人中，增其瞋恚。邪見多習多行，生地獄中；若生人中，增其愚癡。
<p/>「若離殺生修習多修習，得生天上；若生人中，必得長壽。不盜修習多修習，得生天上；若生人中，錢財不喪。不邪婬修習多修習，得生天上；若生人中，妻室循<note n="s37.132"/>良。不妄語修習多修習，得生天上；若生人中，不被譏論。不兩舌修習多修習，得生天上；若生人中，親友堅固。不惡口修習多修習，得生天上；若生人中，常聞妙音。不綺語修習多修習，得生天上；若生人中，言見信用。不貪修習多修習，得生天上；若生人中，不增愛欲。不恚修習多修習，得生天上；若生人中，不增瞋恚。正見修習多修習，得生天上；若生人中，不增愚癡。」
<p/>佛說是經已，諸比丘聞佛所說，歡喜奉行！
<sid n="1037"/><note n="s37.133"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「殺生有三種，謂從貪生故、從恚生故、從癡生。……乃至邪見亦三種，從貪生、從恚生、從癡生。離殺生亦有三種，不貪生、不恚生、不癡生。……乃至離邪見亦三種，不貪生、不恚生、不癡生<note n="s37.134"/>。」
<p/>佛說是經已，諸比丘聞佛所說，歡喜奉行！
<sid n="1038"/><note n="s37.135"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「所謂有出法<note n="s37.136"/>，出不出法<note n="s37.137"/>。何等為出法，出不出法？謂不殺生出於殺生，……乃至正見出於邪見。」
<p/>佛說是經已，諸比丘聞佛所說，歡喜奉行！
<sid n="1039"/><note n="s37.138"/>
<p/>如是我聞：
<p/>一時，佛住王舍城迦蘭陀竹園。
<p/>時，有生聞<note n="s37.139"/>婆羅門來詣佛所，稽首佛足，退坐一面，白佛言：「瞿曇！所說此、彼岸。云何此岸？云何彼岸？」
<p/>佛告婆羅門：「殺生者，謂此岸；不殺生者，謂彼岸。邪見者，謂此岸；正見者，謂彼岸。」爾時，世尊;卽說偈言：
<p/>「少有修善人，能度於彼岸；
<p/>一切眾生類，驅馳走此岸。
<p/>於此正法、律，觀察法法相，
<p/>此等度彼岸，摧伏死魔軍。」
<p/>爾時，生聞<note n="s37.140"/>婆羅門聞佛所說，歡喜隨喜，從 *座起去。
<p/>如是，異比丘所問、尊者阿難所問、佛問諸比丘三經，亦如上說。
<sid n="1040"/><note n="s37.141"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「有惡法<note n="s37.142"/>，有真實法<note n="s37.143"/>。諦聽！善思！當為汝說。云何為惡法？謂殺生、不與取、邪婬、妄語、兩舌、惡口、綺語、貪、恚、邪見，是名惡法。云何為真實法？謂離殺生……乃至正見，是名真實法。」
<p/>佛說是經已，諸比丘聞佛所說，歡喜奉行！
<sid n="1041"/><note n="s37.144"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「有惡法、惡惡法<note n="s37.145"/>，有真實法、真實真實法<note n="s37.146"/>。諦聽！善思！當為汝說。云何為惡法？謂殺生……乃至邪見，是名惡法。云何為惡惡法？謂自殺生，教人令殺；……乃至自起邪見，復以邪見教人令行，是名惡惡法。云何為真實法？謂不殺生……乃至正見，是名真實法。云何為真實真實法？謂自不殺生，教人不殺；……乃至自行正見，復以正見教人令行，是名真實真實法。」
<p/>佛說此經已，諸比丘聞佛所說，歡喜奉行！
<sid n="1042"/><note n="s37.147"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘<note n="s37.148"/>：「有不善男子<note n="s37.149"/>、善男子<note n="s37.150"/>。諦聽！善思！今當為汝說。云何為不善男子？謂殺生者……乃至邪見者，是名不善男子。云何善男子？謂不殺生……乃至正見，是名善男子。」
<p/>佛說此經已，諸比丘聞佛所說，歡喜奉行！
<sid n="1043"/><note n="s37.151"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「有不善男子、不善男子不<note n="s37.152"/>善男子<note n="s37.153"/>，有<note n="s37.154"/>善男子、善男子善男子<note n="s37.155"/>。諦聽！善思！當為汝說。
<p/>「云何為不善男子？謂殺生……乃至邪見者，是名不善男子。云何為不善男子不善男子？謂手自殺生，教人令殺；……乃至自行邪見，教人令行邪見，是名不善男子不善男子。
<p/>「云何為善男子？謂不殺生……乃至正見者，是名善男子。云何為善男子善男子？謂自不殺生，教人不殺；……乃至自行正見，復以正見教人令行，是名善男子善男子。」
<p/>佛說是經已，諸比丘聞佛所說，歡喜奉行！
<sid n="1044"/><note n="s37.156"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「若成就十法者，如鐵鉾鑽<note n="s37.157"/>水，身壞命終，下入惡趣泥犁中。何等為十？謂殺生……乃至邪見。若成就十法，譬如鐵鉾仰 *鑽虛空，身壞命終，上生天上。何等為十？謂不殺生……乃至正見。」
<p/>佛說是經已，諸比丘聞佛所說，歡喜奉行！
<sid n="1045"/><note n="s37.158"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「若成就二十法者，如鐵鉾 *鑽水，身壞命終，下生惡趣泥犁中。何等為二十？謂自手殺生，教人令殺；……乃至自行邪見，復以邪見教人令行，是名二十法成就。如鐵鉾 *鑽水，身壞命終，下生惡趣泥犁中。有<note n="s37.159"/>二十法成就，譬如鐵鉾仰 *鑽虛空，身壞命終，上生天上。何等為二十法？謂自不殺生，教人不殺；……乃至自行正見，復以正見教人令行，是名二十法成就。如鐵鉾仰鑽<note n="s37.160"/>虛空，身壞命終，上生天上。」
<p/>諸比丘聞佛所說，歡喜奉行！
<sid n="1046"/><note n="s37.161"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「三十法成就者，如鐵鉾 *鑽水，身壞命終，下生惡趣泥犁中。何等為三十法？謂自手殺生，教人令殺，讚歎殺生；……乃至自行邪見，復以邪見教人令行，常復讚歎行邪見者，是名三十法。如鐵鉾 *鑽水，身壞命終，下生惡趣泥犁中。有三十法成就者，如鐵鉾<note n="s37.162"/> *鑽空<note n="s37.163"/>，身壞命終，上生天上。何等為三十法？謂自不殺生，教人不殺，常復讚歎不殺功德；……乃至自行正見，復以正見教人令行，常復讚歎正見功德，是名三十法成就。如鐵鉾 *鑽空，身壞命終，上生天上。」
<p/>諸比丘聞佛所說，歡喜奉行！
<sid n="1047"/><note n="s37.164"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「有四十法成就，如鐵槍投水，身壞命終，下生惡趣泥犁中。何等為四十法？謂手自殺生，教人令殺，讚歎殺生，見人殺生心隨歡喜；……乃至自行邪見，教人令行，讚歎邪見，見行邪見心隨歡喜，是名四十法成就。如鐵槍投水，身壞命終，下生惡趣泥犁中。有四十法成就，如鐵槍 *鑽空，身壞命終，上生天上。何等為四十？謂不殺生，教人不殺，口常讚歎不殺功德，見不殺者心隨歡喜；……乃至自行正見，教人令行，亦常讚歎正見功德，見人行者心隨歡喜，是名四十法成就。如鐵槍<note n="s37.165"/> *鑽空，身壞命終，上生天上。」
<p/>佛說此經已，諸比丘聞佛所說，歡喜奉行！
<sid n="1048"/><note n="s37.166"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「有非法<note n="s37.167"/>，有正法<note n="s37.168"/>。諦聽！善思！當為汝說。何等為非法？謂殺生……乃至邪見，是名非法。何等為<note n="s37.169"/>正法？謂不殺生……乃至正見，是名正法。」
<p/>佛說此經已，諸比丘聞佛所說，歡喜奉行！
<sid n="1049"/><note n="s37.170"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「有非律，有正律。諦聽！善思！當為汝說。何等為非律？謂殺生……乃至邪見，是名非律。何等為正律？謂不殺……乃至正見，是名正律。」
<p/>佛說此經已，諸比丘聞佛所說，歡喜奉行！
<p/>如非律、正律，如是非聖及聖，不善及善，非親近、親近，非善哉、善哉，黑法、白法，非義、正義，卑法、勝法，有罪法、無罪法，棄法、不棄法，一一經如上說。
<p/>雜阿含經卷第三十七
　　　　八眾誦第五
<sid n="1050"/><note n="s38.1"/>
<p/>如是我聞：
<p/>一時，佛住舍衛國祇樹給孤獨園。
<p/>時，有尊者善生，新剃鬚髮，著袈裟衣，正信、非家、出家學道，來詣佛所，稽首佛足，退坐一面。
<p/>爾時，世尊告諸比丘：「諸比丘！當知此善生善男子有二處端嚴：一者剃除鬚髮，著袈裟衣，正信、非家、出家學道。二者盡諸有漏，無漏心解脫、慧解脫，現法自知作證：我生已盡，梵行已立，所作已作，自知不受後有。」爾時，世尊卽說偈言：
<p/>「寂靜盡諸漏，比丘莊嚴好，
<p/>離欲斷諸結，涅槃不復生，
<p/>持此最後身，摧伏魔怨敵。」
<p/>佛說此經已，諸比丘聞佛所說，歡喜奉行！
<sid n="1051"/><note n="s38.2"/>
<p/>如是我聞：
<p/>一時，佛住舍衛國祇樹給孤獨園。
<p/>時，有異比丘<note n="s38.3"/>形色醜陋，難可觀視，為諸比丘之所輕慢，來詣佛所。
<p/>爾時，世尊四眾圍遶，見彼比丘來，皆起輕想，更相謂言：「彼何等比丘？隨路而來，形貌醜陋，難可觀視，為人所慢。」
<p/>爾時，世尊知諸比丘心之所念，告諸比丘：「汝等見彼比丘來，形狀甚醜，難可視見，令人起慢不？」
<p/>諸比丘白佛：「唯然，已見。」
<p/>佛告諸比丘：「汝等勿於彼比丘起於輕想。所以者何？彼比丘已盡諸漏，所作已作，離諸重擔，斷諸有結，正智，心善解脫。諸比丘！汝等莫妄量於人，唯有如來能量於人。」
<p/>彼比丘詣佛所，稽首佛足，退坐一面。
<p/>爾時，世尊復告諸比丘：「汝等見此比丘稽首作禮，退坐一面不？」
<p/>比丘白佛：「唯然，已見。」
<p/>佛告諸比丘：「汝等勿於是比丘起於輕想；……乃至汝等莫量於人，唯有如來能知人耳。」爾時，世尊卽說偈言：
<p/>「飛鳥及走獸，莫不畏師子，
<p/>唯師子獸王，無有與等者！
<p/>如是智慧人，雖小則為大，
<p/>莫取其身相，而生輕慢心。
<p/>何用巨大身，多肉而無慧，
<p/>此賢勝智慧，則為上士夫！
<p/>離欲斷諸結，涅槃永不生，
<p/>持此最後身，摧伏眾魔軍。」
<p/>佛說此經已，諸比丘聞佛所說，歡喜奉行！
<sid n="1052"/><note n="s38.4"/>
<p/>如是我聞：
<p/>一時，佛住王舍城迦蘭陀竹園。
<p/>爾時，提婆達多<note n="s38.5"/>有利養起，摩竭陀王阿闍世<note n="s38.6"/>毘提希子日日侍從五百乘車，來詣提婆達多所，日日持五百釜食，供養提婆達多，提婆達多將五百人別眾受其供養。
<p/>時，有眾多比丘晨朝著衣持鉢，入王舍城乞食，聞提婆達多有如是利養起，……乃至五百人別眾受其供養。乞食已，還精舍，擧衣鉢，洗足畢，往詣佛所，稽首佛足，退坐一面，白佛言：「世尊！我等晨朝著衣持鉢，入王舍城乞食，聞提婆達多有如是利養起，……乃至五百人別眾受其供養。」
<p/>佛告諸比丘：「汝等莫稱是提婆達多所得利養。所以者何？彼提婆達多別受利養，今則自壞，他世亦壞。譬如芭蕉、竹、蘆<note n="s38.7"/>，生果卽死，來年亦壞；提婆達多亦復如是，受其利養，今世則壞，他世亦壞。譬如駏驉<note n="s38.8"/>，受胎必死；提婆達多亦復如是，受諸利養，今世亦壞，他世亦壞。彼愚癡提婆達多隨幾時受其利養，當得長夜不饒益苦。是故，諸比丘！當如是學：我設有利養起，莫生染著！」爾時，世尊卽說偈言：
<p/>「芭蕉生果死，竹、蘆<note n="s38.9"/>實亦然，
<p/>駏驉坐妊<note n="s38.10"/>死，士以貪自喪。
<p/>常行非義行，多知不免愚，
<p/>善法日損減，莖枯根亦傷。」
<p/>佛說此經已，諸比丘聞佛所說，歡喜奉行！
<sid n="1053"/><note n="s38.11"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，舍衛國有手比丘<note n="s38.12"/>是釋氏子，在舍衛國命終。
<p/>時，有眾多比丘，晨朝著衣持鉢，入舍衛城乞食，聞手比丘釋氏<note n="s38.13"/>子於舍衛國命終。聞已，入舍衛城，乞食還，擧衣鉢，洗足畢，詣佛所，稽首佛足，退坐一面，白佛言：「世尊！今日晨朝，眾多比丘著衣持鉢，入舍衛城乞食，聞釋氏子手比丘於舍衛國命終。云何，世尊！手比丘命終，當生何處？云何受生？後世云何？」
<p/>佛告諸比丘：「是手比丘成就三不善法，彼命終當生惡趣泥犁中。何等三不善法？謂貪欲、瞋恚、愚癡。此三不善法結縛於心，釋種子手比丘生惡趣泥犁中。」爾時，世尊卽說偈言：
<p/>「貪欲、瞋恚、癡，結縛士夫心，
<p/>內發還自傷，猶如竹 *蘆實。
<p/>無貪、恚、癡心，是說為黠慧，
<p/>內發不自傷，是名為勝士<note n="s38.14"/>。
<p/>是故當離貪、瞋恚、癡冥心；
<p/>比丘智慧明，苦盡般涅槃。」
<p/>佛說此經已，諸比丘聞佛所說，歡喜奉行！
<sid n="1054"/>
<p/>如手比丘，難陀修多羅亦如是說。
<sid n="1055"/><note n="s38.15"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，尊者難陀是佛姨母子，好著好衣，染色，擣治光澤，執持好鉢，好作嬉戲調笑而行。
<p/>時，有眾多比丘來詣佛所，稽首佛足，退坐一面，白佛言：「世尊！尊者難陀是佛姨母子，好著好衣，擣治光澤，執持好鉢，好作嬉戲調笑而行。」
<p/>爾時，世尊告一比丘：「汝往詣難陀比丘所，語言：『難陀！大師語汝<note n="s38.16"/>！』」
<p/>時，彼比丘受世尊教，往語<note n="s38.17"/>難陀言：「世尊語汝！」
<p/>難陀聞已，卽詣佛所，稽首佛足，退住一面。
<p/>佛告難陀：「汝實好著好衣，擣治光澤，好作嬉戲調笑而行不？」
<p/>難陀白佛：「實爾，世尊！」
<p/>佛告難陀：「汝佛姨母子，貴姓<note n="s38.18"/>出家，不應著好衣服，擣令光澤，執持好鉢，好作嬉戲調笑而行。汝應作是念：我是佛姨母子，貴姓<note n="s38.19"/>出家，應作阿練若，乞食，著糞掃衣，常應讚歎著糞掃衣，常<note n="s38.20"/>處山澤，不顧五欲。」
<p/>爾時，難陀受佛教已，修阿蘭若行，乞食，著糞掃衣，亦常讚歎著糞掃衣者，樂處山澤，不顧愛欲。爾時，世尊𣈳說偈言：
<p/>「難陀何見汝，修習阿蘭若？
<p/>家家行乞食，身著糞掃衣，
<p/>樂處於山澤，不顧於五欲。」
<p/>佛說此經已，尊者難陀聞佛所說，歡喜奉行！
<sid n="1056"/><note n="s38.21"/>
<p/>如是我聞：
<p/>一時，佛在<note n="s38.22"/>舍衛國祇樹給孤獨園。
<p/>爾時，尊者低沙自念：我是世尊姑子兄弟故，不修恭敬，無所顧錄，亦不畏懼，不堪諫止。
<p/>時，有眾多比丘往詣佛所，稽首佛足，退坐一面，白佛言：「世尊！尊者低沙自念是世尊姑子兄弟故<note n="s38.23"/>，不修恭敬，無所顧錄，亦不畏懼，不堪諫止。」
<p/>爾時，世尊告一比丘：「汝往詣低沙比丘所，語言：『低沙！大師語汝！』」
<p/>時，彼比丘受世尊教，往語低沙比丘言：「世尊語汝！」
<p/>低沙比丘卽詣佛所，稽首佛足，退住一面。
<p/>佛告低沙：「汝實作是念：我是世尊姑子兄弟，不修恭敬，無所顧錄，亦不畏懼，不堪忍諫不？」
<p/>低沙白佛：「實爾，世尊！」
<p/>佛告低沙：「汝不應爾！汝應念言：我是世尊姑子兄弟故，應修恭敬畏懼，堪忍諫止。」爾時，世尊𣈳說偈言：
<p/>「善哉汝低沙！離瞋恚為善；
<p/>莫生瞋恚心，瞋恚者非善。
<p/>若能離瞋慢，修行軟下心，
<p/>然後於我所，修行於梵行。」
<p/>佛說此經已，低沙比丘聞佛所說，歡喜隨喜，作禮而去。
<sid n="1057"/><note n="s38.24"/>
<p/>如是我聞：
<p/>一時，佛住舍衛國祇樹給孤獨園。
<p/>時，有尊者毘舍佉般闍梨子<note n="s38.25"/>，集供養堂<note n="s38.26"/>，為眾多比丘說法，言辭滿足，妙音清徹，句味辯<note n="s38.27"/>正，隨智慧說，聽者樂聞，無所依說，顯現深義<note n="s38.28"/>，令諸比丘一心專聽。
<p/>爾時，世尊入晝<note n="s38.29"/>正受<note n="s38.30"/>，以淨天耳過於人耳，聞說法聲，從三昧起，往詣講堂，於大眾前坐，告毘舍佉般闍梨子：「善哉！善哉！毘舍佉！汝能為諸比丘於此供養堂，為眾多比丘說法，言辭滿足，……乃至顯現深義，令諸比丘專精敬重，一心樂聽，汝當數數為諸比丘如是說法，令諸比丘專精敬重，一心樂聽，當得長夜以義饒益，安隱樂住。」爾時，世尊卽說偈言：
<p/>「若不說法者，愚智雜難分，
<p/>此愚此智慧，無由自顯現，
<p/>善說清涼法，因說智乃彰。
<p/>說法為明照，光顯大仙幢，
<p/>善說為仙幢，法為羅漢幢。」
<p/>佛說此經已，尊者毘舍佉般闍梨子聞佛所說，歡喜隨喜，作禮而去。
<sid n="1058"/><note n="s38.31"/>
<p/>如是我聞：
<p/>一時，佛住舍衛國祇樹給孤獨園。
<p/>時，有眾多比丘集供養堂，悉共作衣。時，有一年少比丘，出家未久，初入法、律，不欲營助諸比丘作衣。
<p/>時，眾多比丘詣世尊所，稽首禮足，退坐一面，白佛言：「世尊！時，有眾多比丘集供養堂，為作衣故。有一年少比丘，出家未久，始入法、律，不欲營助諸比丘作衣。」
<p/>爾時，世尊問彼比丘：「汝實不欲營助諸比丘作衣耶？」
<p/>彼比丘白佛言：「世尊！隨我所能，當力營助。」
<p/>爾時，世尊知彼比丘心之所念，告諸比丘：「汝等莫與是年少比丘語。所以者何？是比丘得四增心法<note n="s38.32"/>，正受現法安樂住，不勤而得。若彼本心<note n="s38.33"/>所為，剃鬚髮，著袈裟衣，出家學道，增進修學，現法自知作證：我生已盡，梵行已立，所作已作
<p/>，自知不受後有。」爾時，世尊卽說偈言：
<p/>「非下劣方便，薄德少智慧，
<p/>正向於涅槃，免脫煩惱𡚒。
<p/>此賢年少者，逮得上士處，
<p/>離欲、心解脫，涅槃不復生，
<p/>持此最後身，摧伏眾魔軍。」
<p/>佛說此經已，諸比丘聞佛所說，歡喜奉行！
<sid n="1059"/><note n="s38.34"/>
<p/>如是我聞：
<p/>一時，佛住舍衛國祇樹給孤獨園。
<p/>時，有比丘名曰上座<note n="s38.35"/>，獨住一處，亦常讚歎獨一住者，獨行乞食，食已，獨還，獨坐禪思。
<p/>時，有眾多比丘詣佛所，稽首佛足，退坐一面，白佛言：「世尊！有尊者名曰上*座，樂一獨處，亦常讚歎獨一住者，獨入聚落乞食，獨出聚落，還至住處，獨坐禪思。」
<p/>爾時，世尊語一比丘：「汝往詣彼上 *座比丘所，語上 *座比丘言：『大師告汝！』」
<p/>比丘受教，詣上 *座比丘所，白言：「尊者！大師告汝！」
<p/>時，上 *座比丘卽時奉命，詣世尊所，稽首禮足，退住一面。
<p/>爾時，世尊告上 *座比丘：「汝實獨一靜處，讚歎獨處者，獨行乞食，獨出聚落，獨坐禪思耶？」
<p/>上 *座比丘白佛：「實爾，世尊！」
<p/>佛告上 *座比丘：「汝云何獨一處，讚歎獨住者，獨行乞食，獨還住處，獨坐禪思？」
<p/>上 *座比丘白佛：「我唯獨一靜處，讚歎獨住者，獨出乞食，獨行聚落，獨坐禪思。」
<p/>佛告上 *座比丘：「汝是一住者，我不言非一住，然更有勝妙一住。何等為勝妙一住？謂比丘前者枯乾，後者滅盡，中無貪喜，是婆羅門心不猶豫，已捨憂悔，離諸有愛，群聚使斷，是名一住，無有勝住過於此者！」爾時，世尊卽說偈言：
<p/>「悉映於一切，悉知諸世間，
<p/>不著一切法，悉離一切愛；
<p/>如是樂住者，我說為一住。」
<p/>佛說此經已，尊者上 *座聞佛所說，歡喜隨喜，作禮而去。
<sid n="1060"/><note n="s38.36"/>
<p/>如是我聞：
<p/>一時，佛在舍衛國祇樹給孤獨園。
<p/>時，有尊者僧迦藍<note n="s38.37"/>於拘薩羅人<note n="s38.38"/>間遊行，至舍衛國祇樹給孤獨園。彼僧迦藍比丘有本二<note n="s38.39"/>，在舍衛國中，聞僧迦藍比丘於拘薩羅人間遊行，至舍衛國祇樹給孤獨園。聞已，著好衣服，莊嚴華瓔<note n="s38.40"/>，抱其兒來詣祇洹，至僧迦藍比丘房前。
<p/>爾時，尊者僧迦藍出房露地經行。時，彼本二來到其前，作是言：「此兒幼小，汝捨出家，誰當養活？」
<p/>時，僧迦藍比丘不共語。如是再三，亦不共語。
<p/>時，彼本二作如是言：「我再三告，不與我語，不見顧視，我今置兒。」著經行道頭而去，言<note n="s38.41"/>：「沙門！此是汝子，汝自養活，我今捨去<note n="s38.42"/>。」
<p/>尊者僧迦藍亦不顧視其子。
<p/>彼本二復言：「是沙門今於此兒都不顧視，彼必得仙人難得之處。善哉！沙門！必得解脫。」情願不遂，抱子而去。
<p/>爾時，世尊入晝正受，以天耳過人之耳，聞尊者僧迦藍本二所說，卽說偈言：
<p/>「來者不歡喜，去亦不憂慼，
<p/>於世間和合<note n="s38.43"/>，解脫不染著，
<p/>我說彼比丘，為真婆羅門。
<p/>來者不歡喜，去亦不憂慼，
<p/>不染亦無憂，二心俱寂靜，
<p/>我說是比丘，是真婆羅門！」
<p/>佛說此經已，尊者僧迦藍聞佛所說，歡喜隨喜，作禮而去。
<sid n="1061"/><note n="s38.44"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，尊者阿難獨一靜處，作是思惟：有三種香，順風而熏，不能逆風。何等為三？謂根香、莖香、華香。或復有香，順風熏，亦逆風熏，亦順風逆風熏耶？作是念已，晡時從禪覺，往詣佛所，稽首佛足，退住一面，白佛言：「世尊！我獨一靜處，作是思惟：有三種香，順風而熏，不能逆風。何等為三？謂根香、莖香、華香。或復有香，順風熏、逆風熏，亦順風逆風熏耶？」
<p/>佛告阿難：「如是！如是！有三種香，順風熏，不能逆風，謂根香、莖香、華香。阿難！亦有香，順風熏、逆風熏、順風逆風熏。阿難！順風熏、逆風熏、順風逆風熏者，阿難！有善男子、善女人，在所城邑、聚落，成就真實法，盡形壽不殺生、不偷盜、不邪婬、不妄語、不飲酒，如是善男子、善女人，八方上下，崇善士夫，無不稱歎言：『某方某聚落善男子、善女人，持戒清淨，成真實法，盡形<note n="s38.45"/>壽不殺……乃至不飲酒。』阿難！是名有香順風熏、逆風熏、順風逆風熏。」爾時，世尊卽說偈言：
<p/>「非根莖華香，能逆風而熏，
<p/>唯有善士女，持戒清淨香，
<p/>逆順滿諸方，無不普聞知。
<p/>多迦羅<note n="s38.46"/>、栴檀<note n="s38.47"/>，優鉢羅<note n="s38.48"/>、末利<note n="s38.49"/>，
<p/>如是比諸香，戒香最為上！
<p/>栴檀等諸香，所熏少分限，
<p/>唯有戒德香，流熏上昇天。
<p/>斯等淨戒香，不放逸正受，
<p/>正智等解脫，魔道莫能入。
<p/>是名安隱道，是道則清淨，
<p/>正向妙禪定，斷諸魔結縛<note n="s38.50"/>。」
<p/>佛說此經已，尊者阿難聞佛所說，歡喜隨喜，作禮而去。
<sid n="1062"/><note n="s38.51"/>
<p/>如是我聞：
<p/>一時，佛在摩竭提國人間遊行。與千比丘俱，皆是古昔縈髮<note n="s38.52"/>出家，皆得阿羅漢，諸漏已盡，所作已作，捨諸重擔，逮得己利，盡諸有結，正智，善解脫，到善建立<note n="s38.53"/>支提<note n="s38.54"/>杖林<note n="s38.55"/>中住。
<p/>摩竭提王瓶沙<note n="s38.56"/>聞世尊摩竭提國人間遊行，至善建立 *支提杖林中住，與諸小王群臣翼<note n="s38.57"/>從，車萬二千、乘馬萬八千、步逐眾無數，摩竭提婆羅門長者悉皆從。
<p/>王出王舍城，詣世尊所，恭敬供養。到於道口，下車步進，及於內門，除去五飾，脫冠却蓋，除扇去劍刀<note n="s38.58"/>，脫革屣。到於佛前，整衣服，偏露右肩，為佛作禮，右遶三匝，自稱姓名，白佛言：「世尊！我是摩竭提王瓶沙。」
<p/>佛告瓶沙：「如是，大王！汝是瓶沙，可就此坐，隨其所安。」
<p/>時，瓶沙王重禮佛足，退坐一面，諸王大臣、婆羅門居士悉禮佛足，次第而坐。
<p/>時，;欝鞞羅迦葉<note n="s38.59"/>亦在座<note n="s38.60"/>中。
<p/>時，摩竭提婆羅門長者作是念：為大沙門從;欝鞞羅迦葉所修梵行耶？為;欝鞞羅迦葉於大沙門所修梵行耶？
<p/>爾時，世尊知摩竭提婆羅門長者心之所念，卽說偈而問言：
<p/>「;欝鞞羅迦葉，於此見何利？
<p/>棄汝先所奉，事火等眾事，
<p/>今可說其義，捨事火之由<note n="s38.61"/>。」
<p/>簕鞞迦葉<note n="s38.62"/>說偈白佛：
<p/>「錢財等滋味，女色五欲果，
<p/>觀察未來受，斯皆大垢穢；
<p/>是故悉棄捨，先諸奉火事。」
<p/>爾時，世尊復說偈問言：
<p/>「汝不著世間，錢財五色味，
<p/>復何捨天人？迦葉隨義說。」
<p/>迦葉復以偈答世尊言：
<p/>「見道離有餘，寂滅無餘跡，
<p/>無所有不著，無異趣異道，
<p/>是故悉棄捨，先修奉火事。
<p/>大會等受持，奉事於水火；
<p/>愚癡沒<note n="s38.63"/>於中，志求解脫道。
<p/>盲無智慧目，向生老病死，
<p/>不見於正路，永離生死道，
<p/>今始因世尊，得見無為道。
<p/>大龍所說力，得度於彼岸，
<p/>牟尼廣濟度，安慰無量眾，
<p/>今始知瞿曇，真諦超出者。」
<p/>佛復說偈歎迦葉言：
<p/>「善哉汝迦葉！先非惡思量，
<p/>次第分別求，遂至於勝處。
<p/>「汝今，迦葉！當安慰汝徒眾之心。」
<p/>時，;欝鞞羅迦葉卽入正受，以神足力向於東方，上昇虛空，作四種神變，行、住、坐、臥，入火三昧，擧身洞然，青、黃、赤、白、頗梨紅色。身上出水，身下出火，還燒其身，身上出水以灌其身。或身上出火，以燒其身，身下出水，以灌其身。如是種種現化神通息已，稽首佛足，白佛言：「世尊！佛是我師，我是弟子。」
<p/>佛告迦葉：「我是汝師，汝是弟子，隨汝所安，復座而坐。」
<p/>時，;欝鞞羅迦葉還復故座<note n="s38.64"/>。
<p/>爾時，摩竭提婆羅門長者作是念：;欝鞞羅迦葉定於大沙門所修行梵行。
<p/>佛說此經已，摩竭提王瓶沙及諸婆羅門長者聞佛所說，歡喜隨喜，作禮而去。
<sid n="1063"/><note n="s38.65"/>
<p/>如是我聞：
<p/>一時，佛住王舍城迦蘭陀竹園。
<p/>時，有陀驃摩羅子<note n="s38.66"/>，舊住王舍城，典知眾僧飲食<note n="s38.67"/>，床座隨次差請，不令越次。
<p/>時，有慈地<note n="s38.68"/>比丘，頻三過次得麁食處，食時辛苦，作是念：怪哉！大苦！陀驃摩羅子比丘有情故，以麁食惱我，令我食時極苦，我當云何為其作不饒益事？
<p/>時，慈地比丘有姊妹比丘尼，名蜜多羅<note n="s38.69"/>，住王舍城王園比丘尼眾中。蜜多羅比丘尼來詣慈地比丘，稽首禮足，於一面住。慈地比丘不顧眄，不與語。蜜多羅比丘尼語慈地比丘：「阿梨<note n="s38.70"/>！何故不見顧眄，不共言語？」
<p/>慈地比丘言：「陀驃摩羅子比丘數以麤食惱我，令我食時極苦，汝復棄我。」
<p/>比丘尼言：「當如何？」
<p/>慈地比丘言：「汝可至世尊所，白言：『世尊！陀驃摩羅子比丘非法不類，共我作非梵行波羅夷<note n="s38.71"/>罪。』我當證言：『如是，世尊！如妹所說。』」
<p/>比丘尼言：「阿梨<note n="s38.72"/>！我當云何於梵行比丘所，以波羅夷謗？」
<p/>慈地比丘言：「汝若不如是者，我與汝絕，不復來往言語、共相瞻視。」
<p/>時，比丘尼須臾默念，而作是言：「 *阿梨！欲令我爾，當從其教。」
<p/>慈地比丘言：「汝且待我先至世尊所，汝隨後來。」
<p/>時，慈地比丘卽往稽首，禮世尊足，退住一面。蜜多羅比丘尼卽隨後至，稽首佛足，退住一面，白佛言：「世尊！一何不善不類陀驃摩羅子！於我所作非梵行波羅夷罪。」
<p/>慈地比丘復白佛言：「如妹所說，我先亦知。」
<p/>爾時，陀驃摩羅子比丘卽在彼大眾中。
<p/>爾時，世尊告陀驃摩羅子比丘：「汝聞此語不？」
<p/>陀驃摩羅子比丘言：「已聞，世尊！」
<p/>佛告陀驃摩羅子比丘：「汝今云何？」
<p/>陀驃摩羅子白佛：「如世尊所知，如善逝所知。」
<p/>佛告陀驃摩羅子：「汝言如世尊所知，今非是時。汝<note n="s38.73"/>今憶念，當言憶念；不憶念，當言不憶念。」
<p/>陀驃摩羅子言：「我不自憶念。」
<p/>爾時，尊者羅睺羅住於佛後，執扇扇佛，白佛言：「世尊！不善不類是比丘尼言：『尊者陀驃摩羅子共我作非梵行。』慈地比丘言：『如是，世尊！我先已知，如妹<note n="s38.74"/>所說。』」
<p/>佛告羅睺羅：「我今問汝，隨意答我。若蜜多羅比丘尼來語我言：『世尊！不善不類羅睺羅！共我作非梵行波羅夷罪。』慈地比丘復白我言：『如是，世尊！如 *妹所說，我先亦知』者，汝當云何？」
<p/>羅睺羅白佛：「世尊！我若憶念，當言憶念；不憶念，當言不憶念。」
<p/>佛言<note n="s38.75"/>：「羅睺羅！愚癡人汝尚得作此語，陀驃摩羅子清淨比丘何以不得作如是語？」
<p/>爾時，世尊告諸比丘：「於陀驃摩羅子比丘當憶念，蜜多羅比丘尼當以自言滅<note n="s38.76"/>，慈地比丘僧當極善呵諫教誡：『汝云何見？何處見？汝何因往見？』」世尊如是教已，從 *座起，入室坐禪。
<p/>爾時，諸比丘於陀驃摩羅子比丘憶念，蜜多羅比丘尼與自言滅，慈地比丘極善呵諫教誡言：「汝云何見？何處見？何因往見？」
<p/>如是諫時，彼作是言：「彼陀驃摩羅子不作非梵行，不犯波羅夷，然陀驃摩羅子比丘三以麤惡食恐怖，令我食時辛苦。我於陀驃摩羅子比丘愛恚癡怖，故作是說，然陀驃摩羅子清淨無罪。」
<p/>爾時，世尊晡時從禪覺，至大眾前敷座而坐。諸比丘白佛言：「世尊！我等於陀驃摩羅子比丘所憶念持，蜜多羅比丘尼與自言滅，慈地比丘極善呵諫，……乃至彼言：『陀驃摩羅子清淨無罪。』」
<p/>爾時，世尊告諸比丘：「云何愚癡？以因飲食故，知而妄語！」爾時，世尊卽說偈言：
<p/>「若能捨一法，知而故妄語，
<p/>不計於後世，無惡而不為！
<p/>寧食熱鐵丸，如熾然炭火，
<p/>不以犯禁戒，而食僧信施！」
<p/>佛說此經已，諸比丘聞佛所說，歡喜奉行！
<sid n="1064"/><note n="s38.77"/>
<p/>如是我聞：
<p/>一時，佛住王舍城迦蘭陀竹園。
<p/>爾時，尊者陀驃摩羅子詣佛所，稽首佛足，退住一面，白佛言：「世尊！我願於佛前取般涅槃。」
<p/>世尊默然。如是三啟，佛告陀驃摩羅子：「此有為諸行，法應如是！」
<p/>爾時，尊者陀驃摩羅子卽於佛前，入於三昧，如其正受，向於東方，昇虛空行，現四威儀，行、住、坐、臥，入火三昧，身下出火，擧身洞然，光焰四布，青、黃、赤、白、頗梨紅色。身下出火，還燒其身，身上出水，以灑其身。或身上出火，下燒其身，身下出水，上灑其身。周向十方，種種現化已，卽於空中，內身出火，還自焚其身，取無餘涅槃，消盡寂滅，令無遺塵。譬如空中然燈，油炷俱盡；陀驃摩羅子空中涅槃，身心俱盡，亦復如是。爾時，世尊卽說偈言：
<p/>「譬如燒鐵丸，其焰洞熾然，
<p/>熱勢漸息滅，莫知其所歸。
<p/>如是等解脫，度煩惱淤泥，
<p/>諸流永已斷，莫知其所之<note n="s38.78"/>，
<p/>逮得不動跡，入無餘涅槃！」
<p/>佛說此經已，諸比丘聞佛所說，歡喜奉行！
<sid n="1065"/><note n="s38.79"/>
<p/>如是我聞：
<p/>一時，佛在央瞿多羅國<note n="s38.80"/>人間遊行。經<note n="s38.81"/>陀婆闍梨迦林中，見有牧牛者、牧羊者、採柴草者，及餘種種作人，見世尊行路，見已，皆白佛言：「世尊！莫從此道去！前有央瞿利摩羅<note n="s38.82"/>賊，脫恐怖人。」
<p/>佛告諸人：「我不畏懼！」作此語已，從道而去。彼再三告，世尊猶去。遙見央瞿利摩羅手執刀楯走向，世尊以神力現身徐行，令央瞿利摩羅駛<note n="s38.83"/>走不及。走極疲乏已，遙語世尊：「住！住！勿去！」
<p/>世尊竝行而答：「我常住耳，汝自不住！」
<p/>爾時，央瞿利摩羅卽說偈言：
<p/>「沙門尚 *駛行，而言我常住；
<p/>我今疲勌住，說言汝不住。
<p/>沙門說云何，我住汝不住？」
<p/>爾時，世尊以偈答言：
<p/>「央瞿利摩羅，我說常住者，
<p/>於一切眾生，謂息於刀杖；
<p/>汝恐怖眾生，惡業不休息。
<p/>我於一切蟲，止息於刀杖；
<p/>汝於一切蟲，常逼迫恐怖，
<p/>造作凶惡業，終無休息時。
<p/>我於一切神，止息於刀杖；
<p/>汝於一切神，長夜苦逼迫，
<p/>造作黑惡業，于今不止息。
<p/>我住於息<note n="s38.84"/>法，一切不放逸；
<p/>汝不見四諦，故不息放逸。」
<p/>央瞿利摩羅說偈白佛：
<p/>「久乃見牟尼，故隨路而逐；
<p/>今聞真妙說，當捨久遠惡。」
<p/>作如是說已，卽放捨刀楯，
<p/>投身世尊足：「願聽我出家！」
<p/>佛以慈悲心，大仙多哀愍，
<p/>告：「比丘善來！出家受具足。」
<p/>爾時，央瞿利摩羅出家已，獨一靜處，專精思惟：所以族姓子剃除鬚髮，著袈裟衣，正信、非家、出家學道，增修梵行，現法自知作證：我生已盡，梵行已立，所作已作，自知不受後有。
<p/>時，央瞿利摩羅得阿羅漢，覺解脫喜樂，卽說偈言：
<p/>「本受不害名，而中多殺害；
<p/>今得見諦名，永離於傷殺。
<p/>身行不殺害，口、意俱亦然；
<p/>當知真不殺，不迫於眾生。
<p/>洗手常血色，名央瞿摩羅，
<p/>浚流之所漂，三歸制令息。
<p/>歸依三寶已，出家得具足，
<p/>成就於三明，佛教作已作。
<p/>調牛以捶杖，伏象以鐵鈎；
<p/>不以刀捶杖，正度調天人。
<p/>利刀以水石，直箭以熅<note n="s38.85"/>火，
<p/>治材<note n="s38.86"/>以斧斤，自調以黠慧。
<p/>人前行放逸，隨後能自斂；
<p/>是則照世間，如雲解月現。
<p/>人前放逸行，隨後能自<note n="s38.87"/>斂；
<p/>於世恩愛流，正念而超出。
<p/>少壯年出家，精勤修佛教；
<p/>是則照世間，如雲解月現。
<p/>少壯年出家，精勤修佛教；
<p/>於世恩愛流，正念以超出。
<p/>若度諸惡業，正善能令滅；
<p/>是則照世間，如雲解月現。
<p/>人前造惡業，正善能令滅；
<p/>於世恩愛流，正念能超出。
<p/>我已作惡業，必向於惡趣，
<p/>已受於惡報，宿債<note n="s38.88"/>食已食。
<p/>若彼我怨憎，聞此正法者，
<p/>得清淨法眼，於我修行忍，
<p/>不復興鬪訟，蒙佛恩力故。
<p/>我慈<note n="s38.89"/>行忍辱，亦常讚歎忍；
<p/>隨時聞正法，聞已隨修行。」
<p/>佛說此經已，央瞿利摩羅聞佛所說，歡喜奉行！
<sid n="1066"/><note n="s38.90"/>
<p/>如是我聞：
<p/>一時，佛住王舍城迦蘭陀竹園<note n="s38.91"/>。
<p/>時，有異比丘<note n="s38.92"/>於夜明相出時，出㩉補河<note n="s38.93"/>邊，脫衣著岸邊，入水洗浴。浴已上岸，被一衣，待身乾。
<p/>時，有一天子放身光明，普照㩉補河側，語比丘言：「汝少出家，鮮白髮黑，年始盛美，應習五欲，莊嚴瓔珞，塗香華鬘，五樂自娛。而於是時，違親背俗，悲泣別離，剃除鬚髮，著袈裟衣，正信、非家、出家學道。如何捨現前樂，而求非時之利？」
<p/>比丘答言：「我不捨現前樂求非時樂，我今乃是捨非時樂得現前樂。」
<p/>天問比丘：「云何捨非時樂得現前樂？」
<p/>比丘答言：「如世尊說，非時之欲，少味多苦，少利多難。我今於現法中，已離熾然，不待時節，能自通達，現前觀察，緣自知覺。如是，天子！是名捨非時樂得現前樂。」
<p/>天復問比丘：「云何復是如來所說，非時之欲，少樂多苦？云何復是如來所說，現法利樂，乃至緣自覺知？」
<p/>比丘答言：「我年少出家，不能廣宣如來所說正法、律儀。世尊近在迦蘭陀竹園，汝可往詣如來，問其所疑，如世尊說，隨憶<note n="s38.94"/>受持。」
<p/>天子復言：「比丘！於如來所，有諸力<note n="s38.95"/>天眾多圍遶，我先無問，未易可詣<note n="s38.96"/>。比丘！汝若能為先白世尊者，我可隨往。」
<p/>比丘答言：「當為汝去！」
<p/>天白比丘：「唯然，尊者！我隨後來。」
<p/>時，彼比丘往詣佛所，稽首禮足，退住一面，以<note n="s38.97"/>向天子往反問答具白世尊：「今者，世尊！彼天子誠實言者須臾應至，不誠實者自當不來。」
<p/>時，彼天子遙語比丘：「我已在此<note n="s38.98"/>！我已在此！」
<p/>爾時，世尊;卽說偈言：
<p/>「眾生隨愛想，以愛想而住；
<p/>以不知愛故，則為死方便。」
<p/>佛告天子：「汝解此偈者，便可發問。」
<p/>天子白佛：「不解，世尊！不解，善逝！」佛復說偈而告天子曰：
<p/>「若知所愛者，不於彼生愛；
<p/>彼此無所有，他人莫能說。」
<p/>佛告天子：「汝解此義者，便可發問。」
<p/>天子白佛：「不解，世尊！不解，善逝！」
<p/>佛復說偈言：
<p/>「見等勝劣者，則有言論生；
<p/>三事不傾動，則無軟中上。」
<p/>佛告天子：「解此義者，則可發問。」
<p/>天子白佛：「不解，世尊！不解，善逝！」
<p/>佛復說偈言：
<p/>「斷愛及名色，除慢無所繫，
<p/>寂滅息瞋恚，離結絕悕望，
<p/>不見於人天，此世及他世。」
<p/>佛告天子：「解此義者，乃可發問。」
<p/>天子白佛：「已解，世尊！已解，善逝！」
<p/>佛說此經已，彼天子聞佛所說，隨喜隨喜，即沒不現。
<sid n="1067"/><note n="s38.99"/>
<p/>如是我聞：
<p/>一時，佛在王舍城迦蘭陀竹園。
<p/>時，有異比丘於後夜時至 *㩉補河邊，脫衣置岸邊，入水洗浴。浴已，還上岸，著一衣，待身乾。
<p/>時，有一天子放身光明，普照 *㩉補河側，問比丘言：「比丘！比丘！此是丘塚，夜則起烟，晝則火然，彼婆羅門見已而作是言：『壞此丘塚，發掘者智，持<note n="s38.100"/>以刀劍。』又見大龜，婆羅門見已，作是言：『除此大龜，發掘者智，持以刀劍。』見有氍氀，婆羅門見已，作此言：『卻此氍氀，發掘者智，持以刀劍。』見有肉段，彼婆羅門見已，作是言：『除此肉段，發掘者智，持以刀劍。』見有屠殺，婆羅門見已，作是言：『壞是屠殺處，發掘者智，持以刀劍。』見有楞耆<note n="s38.101"/>，彼婆羅門見已，作是言：『却此楞耆，發掘者智，持以刀劍。』見有二道，彼婆羅門見已，作是言：『除此二道，發掘者智，持以刀劍。』見有門扇，婆羅門見已，作是言：『却此門扇，發掘者智，持以刀劍。』見有大龍，婆羅門見已，作是言：『止！勿却大龍，應當恭敬。』比丘！汝來受此論，往問世尊，如佛所說，汝隨受持，所以者何？除如來，我不見世間諸天、魔、梵、沙門、婆羅門於此論心悅樂者，若諸弟子從我所聞，然後能說。」
<p/>爾時，比丘從彼天所聞此論已，往詣世尊，稽首禮足，退坐一面，以彼天子所問諸<note n="s38.102"/>論廣問世尊：「云何為丘塚？云何為夜則起烟？云何為晝則火然？云何是婆羅門？云何發掘？云何智者？云何刀劍？云何為大龜？云何氍氀？云何為肉段？云何為屠殺處？云何為楞耆？云何為二道？云何為門扇？云何為大龍？」
<p/>佛告比丘：「丘塚者，謂眾生身──𡸜四大色父母遺體，摶<note n="s38.103"/>食、衣服、覆蓋、澡<note n="s38.104"/>浴、摩飾、長養，皆是變壞磨滅之法。夜起烟者，謂有人於夜時起，隨覺隨觀。晝行其教──身業、口業<note n="s38.105"/>。婆羅門者，謂如來、應、等正覺。發掘者，謂精勤方便。智士者，謂多聞聖弟子。刀劍者，謂智慧刀劍。大龜者，謂五蓋。氍氀者，謂忿恨。肉段者，謂慳愱。屠殺者，謂五欲功德。楞耆者，謂無明。二道，謂疑惑。門扇者，謂我慢。大龍者，謂漏盡羅漢。如是，比丘！若大師為聲聞所作，哀愍悲念，以義安慰，於汝已作，汝等當作所作，當於曝<note n="s38.106"/>露、林中、空舍、山澤、巖窟，敷草樹葉，思惟禪思，不起放逸，莫令後悔，是則為我隨順之教。」;卽說偈言：
<p/>「說身為丘塚，覺觀夜起烟，
<p/>晝業為火然，婆羅門正覺。
<p/>精進勤發掘，黠慧明智士<note n="s38.107"/>，
<p/>以智慧利劍，厭離勝進者。
<p/>五蓋為巨龜，忿恨為氍氀，
<p/>慳愱為肉段，五欲屠殺處。
<p/>無明為楞耆，疑惑於二道，
<p/>門扇現我慢，漏盡羅漢龍，
<p/>究竟論諸斷，故我如是說。」
<p/>佛說此經已，彼比丘聞佛所說，歡喜奉行！
<sid n="1068"/><note n="s38.108"/>
<p/>如是我聞：
<p/>一時，佛住波羅㮈國仙人住處鹿野苑中。
<p/>爾時，世尊晨朝著衣持鉢，入波羅㮈城乞食。
<p/>時，有異比丘以不住心，其心惑亂，不攝諸根，晨朝著衣持鉢，入波羅㮈城乞食。是比丘遙見世尊，見已，攝持諸根，端視而行。世尊見是比丘攝持諸根，端視而行，見已入城。乞食畢，還精舍，擧衣鉢，洗足已，入室坐禪。晡時從禪覺，入僧中，敷坐具，於大眾前坐，告諸比丘：「我今晨朝著衣持鉢，入波羅㮈城乞食，見有比丘，以不住心、惑亂心，諸根放散，亦持衣鉢入城乞食，彼遙見我，卽自斂攝竟，為是誰？」
<p/>時，彼比丘從座起，整衣服，到於佛前，偏袒右肩，合掌白佛：「世尊！我於晨朝入城乞食，其心惑亂，不攝諸根行，遙見世尊，卽自斂心，攝持諸根。」
<p/>佛告比丘：「善哉！善哉！汝見我已，能自斂心，攝持諸根。比丘！是法應當如是。若見比丘，亦應自攝持。若復見比丘尼、優婆塞、優婆夷，亦當如是攝持諸根，
<p/>當得長夜以義饒益，安隱快樂。」
<p/>爾時，眾中復有異比丘說偈歎曰：
<p/>「以其心迷亂，不專繫念住，
<p/>晨朝持衣鉢，入城邑乞食，
<p/>中路見大師，威德容儀備，
<p/>欣悅生慚愧，鉢攝持諸根。」
<p/>佛說此經已，諸比丘聞佛所說，歡喜奉行！
<p/>雜阿含經卷第三十八
<note n="s39.1"/>
<sid n="1069"/><note n="s39.2"/>
<p/>如是我聞：
<p/>一時，佛住波羅㮈<note n="s39.3"/>國鹿野苑中。
<p/>爾時，世尊晨朝著衣持鉢，入波羅  *㮈城乞食。時，有異比丘著衣持鉢，入城乞食，於其路邊，住一樹下，起不善覺，以依惡貪。
<p/>爾時，世尊見彼比丘住一樹下，以生不善覺，依惡貪嗜，而告之曰：「比丘！比丘！莫種苦種，而發熏<note n="s39.4"/>生臭，汁漏流出。若比丘種苦種子，自發薰<note n="s39.5"/>生臭，汁漏流出者，欲令蛆<note n="s39.6"/>蠅不競集者，無有是處！」
<p/>時，彼比丘作是念：世尊知我心之惡念。卽生恐怖，身毛皆豎。
<p/>爾時，世尊入城乞食畢，還精舍，擧衣鉢，洗足已，入室坐禪。晡時從禪覺，至於僧中，於眾前敷座而坐，告諸比丘：「我今晨朝著衣持鉢，入城乞食，見一比丘住於樹下，以<note n="s39.7"/>生不善覺，依惡貪嗜，我時見已，卽告之言：『比丘！比丘！莫種苦種，發熏生臭，惡汁流出。若有比丘種苦種子，發熏生臭，惡汁流出， *蛆蠅不集，無有是處！』時，彼比丘卽思念：佛已知我心之所念。慚愧恐怖，心驚毛竪，隨路而去。」
<p/>時，有異比丘從坐起，整衣服，偏袒右肩，合掌白佛：「世尊！云何苦種？云何生臭？云何汁流？云何 *蛆蠅？」
<p/>佛告比丘：「忿怒煩怨，名曰苦種<note n="s39.8"/>。五欲功德，名為生臭<note n="s39.9"/>。於六觸入處不攝律儀，是名汁流。謂觸入處不攝已，貪、憂、諸惡不善心競生，是名 *蛆蠅<note n="s39.10"/>。」爾時，世尊卽說偈言：
<p/>「耳目不防護，貪欲從是生，
<p/>是名為苦種，生臭汁潛流；
<p/>諸覺觀氣味，依於惡貪嗜。
<p/>聚落及空處，若於晝若夜，
<p/>遠離、修梵行，究竟於苦邊。
<p/>若內心寂靜，決定諦明了，
<p/>臥、覺常安樂，諸惡 *蛆蠅滅。
<p/>正士所習近，善說賢聖路，
<p/>了知八正道，不還更受身。」
<p/>佛說此經已，諸比丘聞佛所說，歡喜奉行！
<sid n="1070"/><note n="s39.11"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊晨朝著衣持鉢，入舍衛城乞食。食畢，還精舍，洗足已，入安陀林坐禪。
<p/>時，有異比丘亦復晨朝著衣持鉢，入舍衛城乞食。食畢，還精舍，洗足已，入安陀林，坐一樹下，入晝<note n="s39.12"/>正受。是比丘入 *晝正受時，有惡不善覺起，依貪嗜心。
<p/>時，有天神──依安陀林住止者，作是念：此比丘不善不類，於安陀林坐禪而起不善覺，心依惡貪，我當往呵責<note n="s39.13"/>。作是念已，往語比丘言：「比丘！比丘！作瘡疣耶？」
<p/>比丘答言：「當治<note n="s39.14"/>令愈！」
<p/>天神語比丘：「瘡如鐵鑊，云何可復？」
<p/>比丘答言：「正念正智<note n="s39.15"/>，足能令<note n="s39.16"/>復。」
<p/>天神白言：「善哉！善哉！此是真賢治瘡，如是治瘡，究竟能愈，無有發時。」
<p/>爾時，世尊晡時從禪覺，還祇樹給孤獨園，入僧中，於大眾前敷座而坐，告諸比丘：「我今晨朝著衣持鉢，入舍衛城乞食。乞食還，至安陀林坐禪，入 *晝正受。有一比丘亦乞食還至安陀林，坐一樹下，入 *晝正受，而彼比丘起不善覺，心依惡貪。有天神依安陀林住，語比丘言：『比丘！比丘！作瘡疣耶？』如上廣說，……乃至『如是，比丘！善哉！善哉！此治眾賢。』」爾時，世尊卽說偈言：
<p/>「士夫作瘡疣，自生於苦患，
<p/>願求世間欲，心依於惡貪。
<p/>以生瘡疣故， *蛆蠅競來集，
<p/>愛求<note n="s39.17"/>為瘡疣， *蛆蠅諸惡覺。
<p/>及諸<note n="s39.18"/>貪嗜心，皆悉從意生，
<p/>鑽鑿士夫心，以求華名利。
<p/>欲火轉熾然，妄想不善覺，
<p/>身心日夜羸，遠離寂靜道。
<p/>若<note n="s39.19"/>內心寂靜，決定智明了，
<p/>無有斯瘡疣，見佛安隱路。
<p/>正士所遊跡，賢聖善宣說，
<p/>明智所知<note n="s39.20"/>道，不復受諸有。」
<p/>佛說此經已，諸比丘聞佛所說，歡喜奉行！
<sid n="1071"/><note n="s39.21"/>
<p/>如是我聞：
<p/>一時，佛住毘舍離國獼猴池側重閣講堂。時，有眾多比丘晨朝著衣持鉢，入毘舍離乞食。
<p/>時，有年少比丘出家未久，不閑法、律，當乞食時，不知先後次第。餘比丘見已而告之言：「汝是年少，出家未久，未知法、律，莫越<note n="s39.22"/>！莫重！前後失次而行乞食，長夜當得不饒益苦。」
<p/>年少比丘言：「諸上座亦復越次，不隨前後，非獨我也。」如是再三，不能令止。
<p/>眾多比丘乞食已，還精舍，擧衣鉢，洗足已，詣佛所，稽首禮足，退坐一面，白佛言：「世尊！我等晨朝著衣持鉢，入毘舍離乞食，有一年少比丘，於此法、律出家未久，行乞食時不以次第，前後復重。諸比丘等再三諫不受，而作是言：『諸上座亦不次第，何故呵我？』我等諸比丘三呵不受，故來白世尊，唯願世尊為除非法，哀愍故！」
<p/>佛告諸比丘：「如空澤中有大湖水，有大龍象而居其中，拔諸藕根，洗去泥土，然後食之。食已，身體肥悅，多力多樂，以是因緣，常喜樂住。有異種族象，形體羸小，效<note n="s39.23"/>彼龍象，拔其藕根，洗不能淨，合泥土食。食之不消<note n="s39.24"/>，體不肥悅，轉轉羸弱，緣斯致死，或同死苦。
<p/>「如是，宿德比丘學道日久，不樂嬉戲，久修梵行，大師所歎，諸餘明智修梵行者亦復加歎。是等比丘依止城邑聚落，晨朝著衣持鉢，入城乞食，善護身、口，善攝諸根，專心繫念，能令彼人不信者信、信者不異。若得財利、衣被、飲食、床臥、湯藥，不染、不著、不貪、不嗜、不迷、不逐，見其過患，見其出離，然復食之。食已，身心悅澤，得色得力，以是因緣，常得安樂。
<p/>「彼年少比丘出家未久，未閑法、律，依諸長老，依止聚落，著衣持鉢，入村乞食，不善護身，不守根門<note n="s39.25"/>，不專繫念，不能令彼不信者信、信者不變。若得財利、衣被、飲食、臥具、湯藥，染著貪逐，不見過患，不見出離，以嗜欲心食，不能令身悅澤，安隱快樂。緣斯食故，轉向於死，或同死苦。所言死者，謂捨戒還俗，失正法、正律。同死苦者，謂犯正法、律，不識罪相，不知除罪。」爾時，世尊卽說偈言：
<p/>「龍象拔藕根，水洗而食之，
<p/>異族象効<note n="s39.26"/>彼，合泥而取食，
<p/>因<note n="s39.27"/>雜泥食故，羸病遂至死。」
<p/>佛說此經已，諸比丘聞佛所說，歡喜奉行！
<sid n="1072"/><note n="s39.28"/>
<p/>如是我聞：
<p/>一時，佛住王舍城<note n="s39.29"/>寒林中塚間。
<p/>爾時，世尊告諸比丘：「壽命甚促，轉就後世，應勤習善法，修諸梵行。無有生而不死者，而世間人不勤方便專修善法、修賢修義。」
<p/>時，魔波旬作是念：沙門瞿曇住王舍城寒林中丘塚間，為諸聲聞如是說法：「人命甚促，……乃至不修賢修義。」我今當往，為作嬈亂。
<p/>時，魔波旬化作年少，往住佛前，而說偈言：
<p/>「常逼迫眾生，得人間長壽；
<p/>迷醉<note n="s39.30"/>放逸心，亦不向死處。」
<p/>爾時，世尊作是念：此是惡魔來作惱亂。卽說偈言：
<p/>「常逼迫眾生，受生極短壽；
<p/>當勤修精進，猶如救頭然。
<p/>勿得須臾懈，令死魔忽至；
<p/>知汝是惡魔，速於此滅去！」
<p/>天魔波旬作是念：沙門瞿曇已知我心。慚愧憂慼，卽沒不現。
<sid n="1073"/><note n="s39.31"/>
<p/>如是我聞：
<p/>一時，佛住王舍城寒林中塚間。
<p/>爾時，世尊告諸比丘：「一切行無常，一切行不恒、不安，非穌<note n="s39.32"/>息，變易之法，……乃至當止一切有為行，厭離、不樂、解脫。」
<p/>時，魔波旬作是念：今沙門瞿曇住王舍城寒林中，為諸聲聞說如是法：「一切行無常、不恒，非 *穌息，變易之法，……乃至當止一切有為，厭離、不樂、解脫。」我當往彼，為作嬈亂。卽化作年少，往詣佛所，住於佛前，而說偈言：
<p/>「壽命日夜流，無有窮盡時；
<p/>壽命當來去，猶如車輪轉。」
<p/>爾時，世尊作是念：此是惡魔欲作嬈亂。卽說偈言：
<p/>「日夜常遷流，壽亦隨損減<note n="s39.33"/>；
<p/>人命漸消亡，猶如小河水。
<p/>我知汝惡魔，便自消滅去！」
<p/>時，魔波旬作是念：沙門瞿曇已知我心。慚愧憂慼，卽沒不現。
<sid n="1074"/><note n="s39.34"/>
<p/>如是我聞：
<p/>一時，佛住王舍城迦蘭陀<note n="s39.35"/>竹園。
<p/>爾時，世尊夜起經行，至於後夜，洗足入室，斂身正坐，專心繫念。
<p/>時，魔波旬作是念：今沙門瞿曇於王舍城迦蘭陀竹園，夜起經行，於後夜時，洗足入室，正身端坐，繫念禪思。我今當往，為作嬈亂。卽化作年少，住於佛前，而說偈言：
<p/>「我心於空中，執長繩羂<note n="s39.36"/>下，
<p/>正<note n="s39.37"/>欲縛沙門，不令汝得脫。」
<p/>爾時，世尊作是念：惡魔波旬欲作嬈亂。卽說偈言：
<p/>「我說於世間，五欲意第六，
<p/>於彼永已離，一切苦已斷。
<p/>我已離彼欲，心意識亦滅<note n="s39.38"/>；
<p/>波旬我知汝，速於此滅去！」
<p/>時，魔波旬作是念：沙門已知我心。慚愧憂慼，卽沒不現。
<sid n="1075"/><note n="s39.39"/>
<p/>如是我聞：
<p/>一時，佛住王舍城迦蘭陀竹園。
<p/>爾時，世尊夜起經行，至於後夜，洗足入室，右脇臥息，繫念明相<note n="s39.40"/>，正念正智，作起覺想。
<p/>時，魔波旬作是念：今沙門瞿曇住王舍城迦蘭陀竹園，……乃至作起覺想。我今當往，為作留難。卽化作年少，往住佛前，而說偈言：
<p/>「何眠何故眠？已滅何復眠？
<p/>空舍何以眠？得出復何眠？」
<p/>爾時，世尊作是念：惡魔波旬欲作嬈亂。卽說偈言：
<p/>「愛網故染著，無愛<note n="s39.41"/>誰持去？
<p/>一切有餘盡，唯佛得安眠。
<p/>汝惡魔波旬，於此何所說？」
<p/>時，魔波旬作是念：沙門瞿曇已知我心。慚愧憂慼，卽沒不現。
<sid n="1076"/><note n="s39.42"/>
<p/>如是我聞：
<p/>一時，佛住王舍城耆闍崛山中。
<p/>爾時，世尊於夜闇時，天小微雨，電光睒現，出房經行<note n="s39.43"/>。
<p/>時，魔波旬作是念：今沙門瞿曇住王舍城耆闍崛山中，夜闇微雨，電光時現，出房經行。我今當往，為作留難。執大團石，兩手調弄，到於佛前，碎成微<note n="s39.44"/>塵。
<p/>爾時，世尊作是念：惡魔波旬欲作嬈亂。卽說偈言：
<p/>「若耆闍崛山，於我前令碎，
<p/>於佛等解脫，不能動一毛。
<p/>假令四海內，一切諸山地，
<p/>放逸之親族，令其碎成塵，
<p/>亦不能傾動，如來一毛髮。」
<p/>時，魔波旬作是念：沙門瞿曇已知我心。慚愧憂慼，卽沒不現。
<sid n="1077"/><note n="s39.45"/>
<p/>如是我聞：
<p/>一時，佛住王舍城耆闍崛山中。
<p/>爾時，世尊夜起經行，至後夜時，洗足入房，正身端坐，繫念在前。
<p/>時，魔波旬作是念：今沙門瞿曇住王舍城耆闍崛山中，夜起經行，後夜入房，正身端坐，繫念在前。我今當往，為作留難。卽化作大龍，遶佛身七匝，擧頭臨佛頂上，身如大船，頭如大帆，眼如銅鑪，舌如曳電，出息入息若雷雹聲。
<p/>爾時，世尊作是念：惡魔波旬欲作嬈亂。卽說偈言：
<p/>「猶如空舍宅，牟尼心虛寂，
<p/>於中而旋<note n="s39.46"/>轉，佛身亦如是。
<p/>無量凶惡龍，蚊虻蠅蚤等，
<p/>普集食其身，不能動毛髮。
<p/>破裂於虛空，傾覆於大地，
<p/>一切眾生類，悉來作恐怖，
<p/>刀矛<note n="s39.47"/>槍利箭，悉來害佛身，
<p/>如是諸暴害，不能傷一毛。」
<p/>時，魔波旬作是念：沙門瞿曇已知我心。內懷憂慼，卽沒不現。
<sid n="1078"/><note n="s39.48"/>
<p/>如是我聞：
<p/>一時，佛住王舍城毘婆羅山七葉樹林石室中。
<p/>爾時，世尊夜起露地，或坐或經行。至後夜時，洗足入室，安身臥息，右脇著地，足足相累，繫念明 *相，正念正智，作起覺想。
<p/>時，魔波旬作是念：沙門瞿曇住王舍城毘婆羅山七葉樹林石室中，夜起露地若坐若行，至後夜時，洗足入室而坐，右脇臥息，足足相累，繫念明 *相，正念正智，作起覺想。我今當往，為作留難。化作年少，往住佛前，而說偈言：
<p/>「為因我故眠？為是後邊故？
<p/>多有錢財寶，何故守空閑？
<p/>獨一無等侶，而著於睡眠。」
<p/>爾時，世尊作是念：惡魔波旬欲作嬈亂。卽說偈言：
<p/>「不因汝故眠，非為最後邊；
<p/>亦無多錢財，唯集無憂寶。
<p/>哀愍世間故，右脇而臥息；
<p/>覺亦不疑惑，眠亦不恐怖。
<p/>若晝若復夜，無增亦無損；
<p/>為哀眾生眠，故無有損減。
<p/>正<note n="s39.49"/>復以百槍，貫身常掘動；
<p/>猶得安隱眠，已離內槍故。」
<p/>時，魔波旬作是念：沙門瞿曇已知我心。內懷憂慼，卽沒不現。
<sid n="1079"/><note n="s39.50"/>
<p/>如是我聞：
<p/>一時，佛住王舍城毘婆羅山七葉樹林石室中。
<p/>時，有尊者瞿低迦<note n="s39.51"/>，住王舍城仙人山側<note n="s39.52"/>黑石<note n="s39.53"/>室中，獨一思惟，不放逸行，修自饒益，時受意解脫<note n="s39.54"/>身作證，數數退轉；一、二、三、四、五、六反退，還復得，時受意解脫身作證，尋復退轉。
<p/>彼尊者瞿低迦作是念：我獨一靜處思惟，不放逸行，精勤修習，以自饒益，時受意解脫身作證，而復數數退轉，乃至六反，猶復退轉。我今當以刀自殺，莫令第七退轉。
<p/>時，魔波旬作是念：沙門瞿曇住王舍城毘婆羅山側七葉樹林石室中，有弟子瞿低迦住王舍城仙人山側黑石室中，獨一靜處，專精思惟，得時受意解脫身作證，六反退轉，而復還得。彼作是念：我已六反退，而復還得，莫令我第七退轉；我寧以刀自殺，莫令第七退轉。若彼比丘以刀自殺者，莫令自殺，出我境界去，我今當往告彼大師。
<p/>爾時，波旬執琉<note n="s39.55"/>璃柄琵琶，詣世尊所，鼓絃<note n="s39.56"/>說偈：
<p/>「大智大方便，自在大神力，
<p/>得熾然弟子，而今欲取死，
<p/>大牟尼當制，勿令其自殺。
<p/>何聞佛世尊，正法、律聲聞，
<p/>學其所不得，而取於命終？」
<p/>時，魔說此偈已，世尊說偈答言：
<p/>「波旬放逸種，以自事故來，
<p/>堅固具足士，常住妙禪定，
<p/>晝夜勤精進，不顧於性命。
<p/>見三有可畏，斷除彼愛欲，
<p/>已摧伏魔軍，瞿低般涅槃。」
<p/>波旬心憂惱，琵琶落於地，內懷憂慼已，卽沒而不現。
<p/>爾時，世尊告諸比丘：「汝等當來，共至仙人山側黑石室所，觀瞿低迦比丘以刀自殺。」
<p/>爾時，世尊與眾多比丘往至仙人山側黑石室中，見瞿低迦比丘殺身在地，告諸比丘：「汝等見此瞿低迦比丘殺身在地不？」
<p/>諸比丘白佛：「唯然，已見，世尊！」
<p/>佛告比丘：「汝等見瞿低迦比丘周匝遶身黑闇烟起，充滿四方不？」
<p/>比丘白佛：「已見，世尊！」
<p/>佛告比丘：「此是惡魔波旬於瞿低迦善男子身側，周匝求其識神，然比丘瞿低迦以不住心，執刀自殺。」
<p/>爾時，世尊為瞿低迦比丘受第一記。
<p/>爾時，波旬而說偈言：
<p/>「上下及諸方，遍求彼識神，
<p/>都不見其處，瞿低何所之？」
<p/>爾時，世尊復說偈言：
<p/>「如是堅固士，一切無所求；
<p/>拔恩<note n="s39.57"/>愛根本，瞿低般涅槃<note n="s39.58"/>。」
<p/>佛說此經已，諸比丘聞佛所說，歡喜奉行！
<sid n="1080"/><note n="s39.59"/>
<p/>如是我聞：
<p/>一時，佛住;欝鞞羅<note n="s39.60"/>聚落尼連禪<note n="s39.61"/>河側，於菩提樹下成佛未久。
<p/>時，魔波旬作是念：今沙門瞿曇住;欝鞞羅聚落尼連禪河側，於菩提樹下成佛未久。我當往<note n="s39.62"/>彼，為作留難。卽化作年少，往住佛前，而說偈言：
<p/>「獨入一空處，禪思靜思惟；
<p/>已捨國財寶，於此復何求？
<p/>若求聚落利，何不習近人？
<p/>既不習近人，終竟<note n="s39.63"/>何所得！」
<p/>爾時，世尊作是念：惡魔波旬欲作嬈亂。卽說偈言：
<p/>「已得大財利，志足安寂滅；
<p/>摧伏諸魔軍，不著於色欲。
<p/>獨一而禪思，服食禪妙樂；
<p/>是故不與人，周旋相習近。」
<p/>魔復說偈言：
<p/>「瞿曇若自知，安隱涅槃道；
<p/>獨善無為樂，何為强化人？」
<p/>佛復說偈答言：
<p/>「非魔所制處，來問度彼岸；
<p/>我則以正答，令彼得涅槃，
<p/>時得不放逸，不隨魔自在。」
<p/>魔復說偈言：
<p/>「有石似凝膏，飛烏<note n="s39.64"/>欲來食，
<p/>竟不得其味，損觜還歸空；
<p/>我今亦如彼，徒勞歸天宮！」
<p/>魔說是已，內懷憂慼，心生變悔，低頭伏地，以指畫<note n="s39.65"/>地。
<p/>魔有三女，一名愛欲<note n="s39.66"/>，二名愛念<note n="s39.67"/>，三名愛樂<note n="s39.68"/>，來至波旬所，而說偈言：
<p/>「父今何愁慼？士夫何足憂？
<p/>我以<note n="s39.69"/>愛欲繩，縛彼如調象；
<p/>牽來至父前，令隨父自在。」
<p/>魔答女言：
<p/>「彼已離恩愛，非欲所能招；
<p/>已出於魔境，是故我憂愁。」
<p/>時，魔三女身放光焰，熾如雲中電，來詣佛所，稽首禮足，退住一面，白佛言：「我今歸世尊足下，給侍使令。」
<p/>爾時，世尊都不顧視。
<p/>「知如來離諸愛欲，心善解脫。」如是第二、第三說。
<p/>時，三魔女自相謂言：「士夫有種種隨形愛欲，今當各各變化，作百種童女色、作百種初嫁色、作百種未產色、作百種已產色、作百種中年色、作百種宿年色，作此種種形類，詣沙門瞿曇所，作是言：『今悉歸尊足下，供給使令。』」
<p/>作此議已，卽作種種變化，如上所說，詣世尊所，稽首禮足，退住一面，白佛言：「世尊！我等今日歸尊足下，供給使令。」
<p/>爾時，世尊都不顧念。
<p/>「如來法離諸愛欲。」如是再三說已。
<p/>時，三魔女自相謂言：「若未離欲士夫，見我等種種妙體，心則迷亂，欲氣衝擊，胸臆破裂，熱血熏面。然今沙門瞿曇於我等所都不顧眄，如<note n="s39.70"/>其如來離欲解脫，得善解脫想。我等今日當復各各說偈而問。」復到佛前，稽首禮足，退住一面。
<p/>愛欲天女卽說偈言：
<p/>「獨一禪寂默，捨俗錢財寶；
<p/>既捨於世利，今復何所求？
<p/>若求聚落利，何不習近人？
<p/>竟不習近人，終竟何所得！」
<p/>佛說偈答言：
<p/>「已得大財利，志足安寂滅，
<p/>摧伏諸魔軍，不著於色欲；
<p/>是故不與人，周旋相習近。」
<p/>愛念天女復說偈言：
<p/>「多修何妙禪，而度五欲流？
<p/>復以何方便，度於第六海？
<p/>云何修妙禪，於諸深廣欲，
<p/>得度於彼岸，不為愛所持？」
<p/>爾時，世尊說偈答言：
<p/>「身得止息樂，心得善解脫，
<p/>無為無所作，正念不傾動。
<p/>了知一切法，不起諸亂覺，
<p/>愛恚睡眠覆，斯等皆已離。
<p/>如是多修習，得度於五欲；
<p/>亦於第六海，悉得度彼岸。
<p/>如是修習禪，於諸深廣欲，
<p/>悉得度彼岸，不為彼所持。」
<p/>時，愛樂天女復說偈言：
<p/>「已斷除恩愛，淳厚積集欲，
<p/>多生人淨信，得度於欲流<note n="s39.71"/>，
<p/>開發明智慧，超踰死魔境。」
<p/>爾時，世尊說偈答言：
<p/>「大方便廣度，入如來法、律；
<p/>斯等皆已度，慧者復何憂？」
<p/>時，三天女志願不滿，還詣其父魔波旬所。
<p/>時，魔波旬遙見女來，說偈弄之：
<p/>「汝等三女子，自誇說堪能，
<p/>咸放身光焰，如電雲中流，
<p/>至大精進<note n="s39.72"/>所，各現其容姿，
<p/>反為其所破，如風飄其綿。
<p/>欲以爪破山，齒齧破鐵丸；
<p/>欲以髮藕絲，旋轉於大山。
<p/>和合悉解脫，而望亂其心，
<p/>著能縛風足，令月空中墮；
<p/>以手抒<note n="s39.73"/>大海，氣歔<note n="s39.74"/>動雪山。
<p/>和合悉解脫，亦可令傾動；
<p/>於深巨海中，而求安足地。
<p/>如來於一切，和合悉解脫；
<p/>正覺大海中，求傾動亦然。」
<p/>如魔波旬弄三女已，卽沒不現。
<sid n="1081"/><note n="s39.75"/>
<p/>如是我聞：
<p/>一時，佛住;欝鞞羅處尼連禪河側大菩提樹下，初成佛道。
<p/>天魔波旬作是念：此沙門瞿曇在;欝鞞羅住處尼連禪河側菩提樹下，初成佛道。我今當往，為作留難。卽自變身，作百種淨、不淨色，詣佛所。
<p/>佛遙見波旬百種淨、不淨色，作是念：惡魔波旬作百種淨、不淨色，欲作嬈亂。卽說偈言：
<p/>「長夜生死中，作淨、不淨色；
<p/>汝何為作此，不度苦彼岸？
<p/>若諸身、口、意，不作留難者，
<p/>魔所不能教，不隨魔自在；
<p/>如是知惡魔，於是自滅去！」
<p/>時，魔波旬作是念：沙門瞿曇已知我心。內懷憂慼，卽沒不現。
<sid n="1082"/><note n="s39.76"/>
<p/>如是我聞：
<p/>一時，佛住;欝鞞羅處尼連禪河側菩提樹下，初成正覺。
<p/>爾時，世尊獨一靜處，專心禪思，作如是念：我今解脫苦行。善哉！我今善解脫苦行，先修正願，今已果得無上菩提。
<p/>時，魔波旬作是念：今沙門瞿曇住;欝鞞羅處尼連禪河側菩提樹下，初成正覺。我今當往，為作留難。卽化作年少，住於佛前，而說偈言：
<p/>「大修苦行處，能令得清淨；
<p/>而今反棄捨，於此何所求？
<p/>欲於此求淨，淨亦無由得。」
<p/>爾時，世尊作是念：此魔波旬欲作嬈亂。卽說偈言：
<p/>「知諸修苦行，皆與無義俱，
<p/>終不獲其利，如弓但<note n="s39.77"/>有聲<note n="s39.78"/>。
<p/>戒定聞慧道，我已悉修習，
<p/>得第一清淨，其淨無有上。」
<p/>時，魔波 *旬作是念：沙門瞿曇已知我心。內懷憂慼，卽沒不現。
<sid n="1083"/><note n="s39.79"/>
<p/>如是我聞：
<p/>一時，佛住娑羅婆羅門聚落<note n="s39.80"/>。
<p/>爾時，世尊晨朝著衣持鉢，入婆羅聚落乞食。時，魔波旬作是念：今沙門瞿曇晨朝著衣持鉢，入婆羅聚落乞食，我今當往，先入其舍，語諸信心婆羅門長者，令沙門瞿曇空鉢而出。
<p/>時，魔波旬隨逐佛後，作是唱言：「沙門！沙門<note n="s39.81"/>！都不得食耶？」
<p/>爾時，世尊作是念：惡魔波旬欲作嬈亂。卽說偈言：
<p/>「汝新<note n="s39.82"/>於如來，獲得無量罪；
<p/>汝謂呼如來，受諸苦惱耶？」
<p/>時，魔波旬作是言：「瞿曇！更入聚落，當令得食。」
<p/>爾時，世尊而說偈言：
<p/>「 *正使無所有，安樂而自活；
<p/>如彼光音天，常以欣悅食。
<p/> *正使無所有，安樂而自活；
<p/>常以欣悅食，不依於有身。」
<p/>時，魔波旬作是念：沙門瞿曇已知我心。內懷憂慼，卽沒不現。
<sid n="1084"/><note n="s39.83"/>
<p/>如是我聞：
<p/>一時，佛住波羅 *㮈國仙人住處鹿野苑中。
<p/>爾時，世尊告諸比丘：「我已<note n="s39.84"/>解脫人天繩索<note n="s39.85"/>，汝等亦復解脫人天繩索。汝等當行人間，多所過度，多所饒益，安樂人天，不須伴行，一一而去。我今亦往<note n="s39.86"/>;欝鞞羅住處人間遊行。」
<p/>時，魔波旬作是念：沙門瞿曇住波羅 *㮈仙人住處鹿野苑中，為諸聲聞如是說法：「我已解脫人天繩索，汝等亦能。汝等各別人間教化，……乃至我亦當至; 欝鞞羅住處人間遊行。」我今當往，為作留難。卽化作年少，住於佛前，而說偈言：
<p/>「不脫作脫想，謂呼已解脫，
<p/>為大縛所縛，我今終不放！」
<p/>爾時，世尊作是念：惡魔波旬欲作嬈亂。卽說偈言：
<p/>「我已脫一切，人天諸繩索；
<p/>已知汝波旬，卽自消滅去！」
<p/>時，魔波旬作是念：沙門瞿曇已知我心。內懷憂慼，卽沒不現。
<sid n="1085"/><note n="s39.87"/>
<p/>如是我聞：
<p/>一時，佛住釋氏石主<note n="s39.88"/>釋氏聚落。
<p/>時，石主釋氏聚落多人疫死。處處人民，若男若女，從四方來受持三歸。其諸病人，若男若女，若大若小，皆因來者自稱名字：「我某甲等，歸佛、歸法、歸比丘僧。」擧村擧邑，皆悉如是。
<p/>爾時，世尊勤為聲聞說法。
<p/>時，諸信心歸三寶者，斯則皆生人、天道中。
<p/>時，魔波旬作是念：今沙門瞿曇住於釋氏石主釋氏聚落，勤為四眾說法。我今當往，為作留難。化作年少，往住佛前，而<note n="s39.89"/>說偈言：
<p/>「何為勤說法，教化諸人民？
<p/>相違不相違，不免<note n="s39.90"/>於驅馳；
<p/>以<note n="s39.91"/>有繫縛故，而為彼說法。」
<p/>爾時，世尊作是念：惡魔波旬欲作嬈亂。卽說偈言：
<p/>「汝夜叉當知：眾生群集生，
<p/>諸有智慧者，孰能不哀愍？
<p/>以有哀愍故，不能不教化；
<p/>哀愍諸眾生，法自應如是！」
<p/>惡魔波旬作是念：沙門瞿曇已知我心。內懷憂慼，卽沒不現。
<sid n="1086"/><note n="s39.92"/>
<p/>如是我聞：
<p/>一時，佛住釋氏石主釋氏聚落。
<p/>爾時，世尊獨一靜處，禪思思惟，作是念：頗有作王，能得不殺，不教人殺，一向行法，不行非法耶？
<p/>時，魔波旬作是念：今沙門瞿曇住石主釋氏聚落，獨一禪思，作是念：頗有作王，不殺生，不教人殺，一向行法，不行非法耶？我今當往，為其說法。化作年少，往住佛前，作是言：「如是，世尊！如是，善逝！可得作王，不殺生，不教人殺，一向行法，不行非法。世尊！今可作王，善逝！今可作王，必得如意。」
<p/>爾時，世尊作是念：惡魔波旬欲作嬈亂。而告魔言：「汝魔波旬！何故作是言：『作王！世尊！作王！善逝！可得如意。』？」
<p/>魔白佛言：「我面從佛聞作是說：『若四如意足修習多修習已，欲令雪山<note n="s39.93"/>王變為真金，卽作不異。』世尊今有四如意足，修習多修習，令雪山王變為真金，如意不異。是故，我白世尊：『作王！世尊！作王！善逝！可得如意。』」
<p/>佛告波旬：「我都無心欲作國王，云何當作？我亦無心欲令雪山王變為真金，何由而變？」
<p/>爾時，世尊卽說偈言：
<p/>「 *正使有真金，如雪山王者<note n="s39.94"/>，
<p/>一人得此金，亦復不知足；
<p/>是故智慧者，金石同一觀。」
<p/>時，魔波旬作是念：沙門瞿曇已知我心。內懷憂慼，卽沒不現。
<sid n="1087"/><note n="s39.95"/>
<p/>如是我聞：
<p/>一時，佛住釋氏石主釋氏聚落。時，有眾多比丘集供養堂，為作衣事。
<p/>時，魔波旬作是念：今沙門瞿曇住於釋氏石主釋氏聚落，眾多比丘集供養堂，為作衣故，我今當往，為作留難。化作少壯婆羅門像，作大縈髮<note n="s39.96"/>，著獸皮衣，手執曲杖<note n="s39.97"/>，詣供養堂，於眾多比丘前默然而住。須臾，語諸比丘言：「汝等年少出家，膚白髮黑，年在盛時，應受五欲莊嚴自娛，如何違親背族，悲<note n="s39.98"/>泣別離，信於非家，出家學道？何為捨現世樂，而求他世非時之樂<note n="s39.99"/>？」
<p/>諸比丘語婆羅門：「我不捨現世樂求他世非時之樂，乃是捨非時樂就現世樂。」
<p/>波旬復問：「云何捨非時<note n="s39.100"/>樂就現世樂？」
<p/>比丘答言：「如世尊說，他世樂少味多苦，少利多患；世尊說現世樂者，離諸熾然，不待時節，能自通達，於此觀察，緣自覺知。婆羅門！是名現世樂。」
<p/>時，婆羅門三反掉頭瘖瘂<note n="s39.101"/>，以杖築地，卽沒不現。
<p/>時，諸比丘即生恐怖，身毛皆竪：此是何等婆羅門像，來此作變？卽詣佛所，稽首禮足，退坐一面，白佛言：「世尊！我等眾多比丘集供養堂，為作衣故。有一盛壯婆羅門，縈髮大髻，來詣我所，作是言：『汝等年少出家，……。』如上廣說，乃至三反掉頭瘖瘂，以杖築地，即沒不現。我等即生恐怖，身毛皆竪。是何婆羅門像，來作此變？」
<p/>佛告諸比丘：「此非婆羅門，是魔波旬來至汝所，欲作嬈亂。」爾時，世尊卽說偈言：
<p/>「凡生諸苦惱，皆由於愛欲；
<p/> *知世皆劍刺，何人樂於欲？
<p/>覺世間有餘，皆悉為劍刺；
<p/>是故黠慧者，常勤自調伏。
<p/>巨積真金聚，猶如雪山王，
<p/>一人<note n="s39.102"/>受用者，意猶不知足，
<p/>是故黠慧者，當修平等觀。」
<p/>佛說此經已，諸比丘聞佛所說，歡喜奉行！
<sid n="1088"/><note n="s39.103"/>
<p/>如是我聞：
<p/>一時，佛住釋氏石主釋氏聚落。
<p/>時，有尊者善覺<note n="s39.104"/>，晨朝著衣持鉢，入石主釋氏聚落乞食。食已，還精舍，擧衣鉢，洗足已，持尼師壇，置右肩上，入林中，坐一樹下，修晝<note n="s39.105"/>正受，作是念：我得善利！於正法、律出家學道；我得善利！遭遇大師如來、等正覺；我得善利！得在梵行、持戒、備德、賢善真實眾中。我今當得賢善命終，於當來世亦當賢善。
<p/>時，魔波旬作是念：今沙門瞿曇住<note n="s39.106"/>石主釋氏聚落，有聲聞弟子名曰善覺，著衣持况，……如上廣說，乃至賢善命終，後世亦賢。我今當往，為作留難。化作大身，盛壯多力，見者怖畏，謂其力能翻覆<note n="s39.107"/>發動大地，至善覺比丘所。
<p/>善覺比丘遙見大身勇盛壯士，即生恐怖。從坐起，詣佛所，稽首禮足，退住一面，白佛言：「世尊！我今晨朝著衣持鉢，……廣說如上，乃至賢善命終，後世亦賢。見有大身士夫，勇壯熾盛，力能動地，見生恐怖，心驚毛竪。」
<p/>佛告善覺：「此非大身士夫，是魔波旬欲作嬈亂。汝且還去，依彼樹下，修前三昧，動作彼魔，因斯脫苦<note n="s39.108"/>。」
<p/>時，尊者善覺𣈳還本處。至於晨朝，著衣持鉢，入石主釋氏聚落乞食。食已，還精舍，……如上廣說，乃至賢善命終，後世亦賢。
<p/>時，魔波旬復作是念：此沙門瞿曇住於釋氏，有弟子名曰善覺，……如上廣說，乃至賢善命終，後世亦賢。我今當往，為作留難。復化作大身，勇壯熾盛，力能發地，往住其前。
<p/>善覺比丘復遙見之，即說偈言：
<p/>「我正信、非家，而出家學道，
<p/>於佛無價<note n="s39.109"/>寶，正念繫心住。
<p/>隨汝變形色，我心不傾動；
<p/>覺汝為幻化，便可從此滅！」
<p/>時，魔波旬作是念：是沙門已知我心。內懷憂慼，卽沒不現。
<sid n="1089"/><note n="s39.110"/>
<p/>如是我聞：
<p/>一時，佛住波羅 *㮈國仙人住處鹿野苑中<note n="s39.111"/>。
<p/>爾時，世尊告諸比丘：「如來聲聞作師子吼，說言：『已知！已知！』不知如來聲聞於何等法已知、已知故作師子吼？謂苦聖諦、苦集聖諦、苦滅聖諦、苦滅道跡聖諦。」
<p/>時，天魔波旬作是念：沙門瞿曇住波羅 *㮈國仙人住處鹿野苑中，為諸聲聞說法，……乃至已知四聖諦。我今當往，為作留難。化作年少，住於佛前，而說偈言：
<p/>「何於大眾中，無畏師子吼？
<p/>謂呼無有敵<note n="s39.112"/>，望調伏一切。」
<p/>爾時，世尊作是念：惡魔波旬欲作嬈亂。卽說偈言：
<p/>「如來於一切，甚深正法、律，
<p/>方便師子吼，於法無所畏；
<p/>若有智慧者，何故自憂怖？」
<p/>時，魔波旬作是念：沙門瞿曇已知我心。內懷憂慼，卽沒不現。
<sid n="1090"/><note n="s39.113"/>
<p/>如是我聞：
<p/>一時，佛住王舍城多眾踐蹈曠野中，與五百比丘眾俱，而為說法，以五百鉢置於中庭。
<p/>爾時，世尊為五百比丘說五受陰生滅之法。
<p/>時，魔波旬作是念：沙門瞿曇住王舍城多眾踐蹈曠野中，與五百比丘俱，……乃至說五受陰是生滅法。我今當往，為作留難。化作大牛<note n="s39.114"/>，往詣佛所，入彼五百鉢間，諸比丘卽驅，莫令壞鉢。
<p/>爾時，世尊告諸比丘：「此非是牛，是魔波旬欲作嬈亂。」卽說偈言：
<p/>「色受想行識，非我及我所；
<p/>若知真實義<note n="s39.115"/>，於彼無所著。
<p/>心無所著法，超出色結縛<note n="s39.116"/>，
<p/>了達一切處，不住魔境界！」
<p/>佛說此經已，諸比丘聞佛所說，歡喜奉行！
<sid n="1091"/><note n="s39.117"/>
<p/>如是我聞：
<p/>一時，佛住王舍城多眾踐蹈曠野中，與六百比丘眾俱，為諸比丘說六觸入處集、六觸集、六觸滅。
<p/>時，魔波旬作是念：今沙門瞿曇住王舍城多眾踐蹈曠野，為六百比丘說六觸入處是集法、是滅法。我今當往，為作留難。化作壯士，大身勇盛<note n="s39.118"/>，力能動地，來詣佛所。
<p/>彼諸比丘遙見壯士，身大勇盛，見生怖畏，身毛皆竪，共相謂言：「彼為何等，形狀可畏？」
<p/>爾時，世尊告諸比丘：「此是惡魔，欲作嬈亂。」
<p/>爾時，世尊卽說偈言：
<p/>「色聲香味觸，及第六諸法，
<p/>愛念適可意，世間唯有此。
<p/>此是最惡貪，能繫著凡夫；
<p/>超越斯等者，是佛聖弟子，
<p/>度於魔境界，如日無雲翳。」
<p/>時，魔波旬作是念：沙門瞿曇已知我心。內懷憂慼，卽沒不現。
<p/>雜阿含經卷第三十九
<sid n="1092"/><note n="s40.1"/>
<p/>如是我聞：
<p/>一時，佛住王舍城迦蘭陀竹園。
<p/>爾時，世尊告諸比丘：「若能受持七種受<note n="s40.2"/>者，以是因緣得生天帝釋<note n="s40.3"/>處。謂<note n="s40.4"/>天帝釋本為人時，供養父母；及家諸尊長；和顏軟語；不惡口；不兩舌；常真實言；於慳悋世間，雖在居家而不慳惜，行解脫施，勤施，常樂行施，施<note n="s40.5"/>會供養，等施一切。」爾時，世尊卽說偈言：
<p/>「供養於父母，及家之尊長，
<p/>柔和、恭遜辭，離麁言、兩舌，
<p/>調伏慳悋心，常修真實語。
<p/>彼三十三天<note n="s40.6"/>，見行七法者，
<p/>咸各作是言，當來生此天。」
<p/>佛說此經已，諸比丘聞佛所說，歡喜奉行！
<sid n="1093"/><note n="s40.7"/>
<p/>如是我聞：
<p/>一時，佛住鞞舍離<note n="s40.8"/>國獼猴池側重閣講堂。
<p/>時，有離車<note n="s40.9"/>名摩訶利<note n="s40.10"/>，來詣佛所，稽首佛足，退坐一面，白佛言：「世尊！見天帝釋不？」
<p/>佛答言：「見。」
<p/>離車復問：「世尊！見有鬼似帝釋形以不？」
<p/>佛告離車：「我知天帝釋，亦知有鬼似天帝釋，亦知彼帝釋法，受持彼法緣故，得生帝釋處。離車！帝釋本為人時，供養父母；……乃至行平等捨。」爾時，世尊卽說偈言：
<p/>「供養於父母，及家之尊長，
<p/>柔和、恭遜辭，離麁言、兩舌，
<p/>調伏慳悋心，常修真實語。
<p/>彼三十三天，見行七法者，
<p/>咸各作是言，當來生此天。」
<p/>佛說此經已，時摩訶利離車聞佛所說，歡喜隨喜，作禮而去。
<sid n="1094"/><note n="s40.11"/>
<p/>如是我聞：
<p/>一時，佛住鞞舍離國獼猴池側重閣講堂。
<p/>時，有異比丘來詣佛所，稽首佛足，退住一面，白佛言：「世尊！何因、何緣釋提桓因名釋提桓因？」
<p/>佛告比丘：「釋提桓因本為人時，行於頓施<note n="s40.12"/>；沙門、婆羅門、貧窮、困苦、求生行路乞，施以飲食、錢財、穀、帛、華香、嚴具、床臥、燈明。以堪能<note n="s40.13"/>故，名釋提桓因。」
<p/>比丘復白佛言：「世尊！何因、何緣故，釋提桓因復名富蘭陀羅<note n="s40.14"/>？」
<p/>佛告比丘：「彼釋提桓因本為人時，數數行施衣被、飲食……乃至燈明。以是因緣，故名富蘭陀羅<note n="s40.15"/>。」
<p/>比丘復白佛言：「何因、何緣故，復名摩伽婆<note n="s40.16"/>？」
<p/>佛告比丘：「彼釋提桓因本為人時，名摩伽婆故，釋提桓因卽以本名，名摩伽婆。」
<p/>比丘復白佛言：「何因、何緣復名婆娑婆<note n="s40.17"/>？」
<p/>佛告比丘：「彼釋提桓因本為人時，數以婆詵和<note n="s40.18"/>衣布施供養。以是因緣故，釋提桓因名 *婆娑婆。」
<p/>比丘復白佛言：「世尊！何因、何緣釋提桓因復名憍尸迦<note n="s40.19"/>？」
<p/>佛告比丘：「彼釋提桓因本為人時，為憍尸族姓人。以是因緣故，彼釋提桓因復名憍尸迦。」
<p/>比丘問佛言：「世尊！何因、何緣彼釋提桓因名舍脂鉢低<note n="s40.20"/>？」
<p/>佛告比丘：「彼阿修羅女名曰舍脂，為天帝釋第一天后，是故帝釋名舍脂况低。」
<p/>比丘白佛言：「世尊！何因、何緣釋提桓因復名千眼<note n="s40.21"/>？」
<p/>佛告比丘：「彼釋提桓因本為人時，聰明智慧，於一坐間<note n="s40.22"/>，思千種義，觀察稱量。以是因緣，彼天帝釋復名千眼。」
<p/>比丘白佛：「何因、何緣彼釋提桓因復名因提利<note n="s40.23"/>？」
<p/>佛告比丘：「彼天帝釋於諸三十三天，為王為主。以是因緣故，彼天帝釋名因提利。」
<p/>佛告比丘：「然彼釋提桓因本為人時，受持七種受。以是因緣，得天帝釋。何等為七？釋提桓因本為人時，供養父母；……乃至等行惠施，是為七種受。以是因緣，為天帝釋。」
<p/>爾時，世尊卽說偈言，如上廣說。
<p/>佛說此經已，諸比丘聞佛所說，歡喜奉行！
<sid n="1095"/><note n="s40.24"/>
<p/>如是我聞：
<p/>一時，佛住鞞舍離國獼猴池側重閣講堂。
<p/>爾時，世尊告諸比丘：「過去世時，有一夜叉<note n="s40.25"/>鬼，醜陋惡色，在帝釋空座上坐。三十三天見此鬼醜陋惡色，在帝釋空座上坐。見已，咸各瞋恚。諸天如是極瞋恚已，彼鬼如是、如是隨瞋恚漸漸端正<note n="s40.26"/>。
<p/>「時，三十三天往詣天帝釋<note n="s40.27"/>，白帝釋言：『憍尸迦！當知有一異鬼，醜陋惡色，在天王空座上坐，我等諸天見彼鬼醜陋惡色，坐<note n="s40.28"/>天王座，極生瞋恚，隨彼<note n="s40.29"/>諸天瞋恚，彼鬼隨漸端正。』釋提桓因告諸三十三天：『彼是瞋恚對治鬼。』
<p/>「爾時，天帝釋自往彼鬼所，整衣服，偏袒右肩，合掌三稱名字而<note n="s40.30"/>言：『仁<note n="s40.31"/>者！我是釋提桓因。』隨釋提桓因如是恭敬下意，彼鬼如是、如是隨漸醜陋，卽復不現。
<p/>「時，釋提桓因自坐已，而說偈言：
<p/>『人當莫瞋恚，見瞋莫瞋報，
<p/>於惡莫生惡，當破壞憍慢。
<p/>不瞋亦不害，名住賢聖眾；
<p/>惡罪起瞋恚，堅住如石山。
<p/>盛瞋恚能持，如制逸馬車；
<p/>我說善御士，非謂執繩者。』」
<p/>佛告諸比丘：「釋提桓因於三十三天為自在王，歎說不瞋。汝等如是正信、非家、出家學道，亦應讚歎不瞋，當如是學！」
<p/>佛說此經已，諸比丘聞佛所說，歡喜奉行！
<sid n="1096"/><note n="s40.32"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊晨朝著衣持鉢，入舍衛城乞食。乞食已，還精舍，擧衣鉢，洗足已，持尼師壇，著右肩上，至安陀林，布尼師壇，坐一樹下，入晝<note n="s40.33"/>正受。
<p/>爾時，祇桓<note n="s40.34"/>中有兩比丘諍起，一人罵詈，一人默然。其罵詈者，卽便改悔懺謝於彼，而彼比丘不受其懺。以不受懺故，時，精舍中眾多比丘共相勸諫，高聲鬧亂。
<p/>爾時，世尊以淨天耳過於人耳，聞祇 *桓中高聲鬧亂。聞已，從禪覺，還精舍，於大眾前敷座而坐，告諸比丘：「我今晨朝乞食，還至安陀林，坐禪入 *晝正受，聞精舍中高聲大聲，紛紜鬧亂，竟為是誰？」
<p/>比丘白佛：「此精舍中有二比丘諍起，一比丘罵，一者默然。時，罵比丘尋向悔謝，而彼不受。緣不受故，多人勸諫，故致大聲，高聲鬧亂。」
<p/>佛告比丘：「云何，比丘！愚癡之人──人向悔謝，不受其懺？若人懺而不受者，是愚癡人，長夜當得不饒益苦。諸比丘！過去世時，釋提桓因有三十三天共諍，說偈教誡言：
<p/>『於他無害心，瞋亦不纏結，
<p/>懷恨不經久，於瞋以不住，
<p/>雖復瞋恚盛，不發於麁言。
<p/>不求彼闕<note n="s40.35"/>節，揚人之虛短，
<p/>常當自防護，以義內省察。
<p/>不怒亦不害，常與賢聖俱；
<p/>若與惡人俱，剛;强猶山石。
<p/>盛恚能自持，如制逸馬車，
<p/>我說為善御，非謂執繩者。』」
<p/>佛告諸比丘：「釋提桓因於三十三天為自在王，常行忍辱，亦復讚歎行忍者。汝等比丘正信、非家、出家學道，當行忍辱，讚歎忍者，應當學！」
<p/>佛說此經已，諸比丘聞佛所說，歡喜奉行！
<sid n="1097"/><note n="s40.36"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「過去世時，天、阿修羅<note n="s40.37"/>對陣欲戰，釋提桓因語毘摩質多羅<note n="s40.38"/>阿修羅王：『莫得各各共相殺害，但當論議<note n="s40.39"/>，理屈者伏。』毘摩質多羅阿修羅王言：『設共論 *議，誰當證知理之通塞？』天帝釋言：『諸天眾中自有智慧明記識者，阿修羅眾亦復自有明記識者。』毘摩質多羅阿修羅言：『可爾。』釋提桓因言：『汝等可先立論，然後<note n="s40.40"/>我當隨後立論，則不為難。』
<p/>「時，毘摩質多羅阿修羅王卽說偈立論言：
<p/>『我若行忍者，於事則有闕；
<p/>愚癡者當言，怖畏故行忍。』
<p/>「釋提桓因說偈答言：
<p/>『正<note n="s40.41"/>使愚癡者，言恐怖故忍，
<p/>及其不言者，於理何所傷！
<p/>但自觀其義，亦觀於他義，
<p/>彼我悉獲安，斯忍為最上<note n="s40.42"/>。』
<p/>「毘摩質多羅阿修羅復說偈言：
<p/>『若不制愚癡，愚癡則傷人；
<p/>猶如兇惡牛，捨走<note n="s40.43"/>逐觸人。
<p/>執杖而强制，怖畏則調伏；
<p/>是故堅持杖，折伏彼愚夫。』
<p/>「帝<note n="s40.44"/>釋復說偈言：
<p/>『我常觀察彼，制彼愚夫者，
<p/>愚者瞋恚盛，智以靜默伏。
<p/>不瞋亦不害，常與賢聖俱；
<p/>惡罪起瞋恚，堅住如石山。
<p/>盛瞋恚能持，如制逸馬車，
<p/>我說善御士，非謂執繩者。』
<p/>「爾時，天眾中有天智慧者，阿修羅眾中有阿修羅智慧者，於此偈思惟稱量觀察，作是念：毘摩質多羅阿修羅所說偈，終竟長夜起於鬪訟戰諍，當知毘摩質多羅阿修羅王教人長夜鬪訟戰諍；釋提桓因所說偈，長夜終竟息於鬪訟戰諍，當知天帝釋長夜教人息於鬪訟戰諍，當知帝釋善論得勝。」
<p/>佛告諸比丘：「釋提桓因以善論 *議伏阿修羅。諸比丘！釋提桓因於三十三天為自在王，立於善論，讚歎善論。汝等<note n="s40.45"/>比丘亦應如是，正信、非家、出家學道，亦當善論，讚歎善論，應當學！」
<p/>佛說此經已，諸比丘聞佛所說，歡喜奉行！
<sid n="1098"/><note n="s40.46"/>
<p/>如是我聞：
<p/>一時，佛住舍衛國祇樹給孤<note n="s40.47"/>獨園。
<p/>爾時，世尊告諸比丘：「過去世時，有天─帝釋天、阿修羅對陣欲戰。釋提桓因語三十三天眾言：『今日諸天與阿修羅軍戰，諸天得勝，阿修羅不如者，當生擒毘摩質多羅阿修羅王，以五繫縛，將還天宮。』毘摩質多羅阿修羅王告阿修羅眾：『今日諸天、阿修羅共戰，若阿修羅勝，諸天不如者，當生擒釋提桓因，以五繫縛，將還阿修羅宮。』當其戰時，諸天得勝，阿修羅不如。
<p/>「時，彼諸天捉得毘摩質多羅阿修羅王，以五繫縛，將還天宮，縛在帝釋斷法殿前門下。帝釋從此門入出之時，毘摩質多羅阿修羅縛在門側瞋恚罵詈。
<p/>「時，帝釋御者見阿修羅王，身被五縛，在於門側，帝釋出入之時輒瞋恚罵詈。見已卽便說偈，白帝釋言：
<p/>『釋今為畏彼，為力不足耶？
<p/>能忍阿修羅，面前而罵辱。』
<p/>「帝<note n="s40.48"/>釋卽答言：
<p/>『不以畏故忍，亦非力不足；
<p/>何有黠慧人，而與愚夫對？』
<p/>「御者復白言：
<p/>『若但行忍者，於事則有闕，
<p/>愚癡者當言，畏怖故行忍；
<p/>是故當苦治，以智制愚癡。』
<p/>「帝釋答言：
<p/>『我常觀察彼，制彼愚夫者，
<p/>見愚者瞋盛，智以靜默伏。
<p/>非力而為力，是彼愚癡力，
<p/>愚癡違遠法，於道則無有。
<p/>若使有大力，能忍於劣者，
<p/>是則為上忍，無力何有忍？
<p/>於他極罵辱，大力者能忍，
<p/>是則為上忍，無力何所忍？
<p/>於己及他人，善護大恐怖，
<p/>知彼瞋恚盛，還自守靜默，
<p/>於二義俱備，自利亦利他<note n="s40.49"/>。
<p/>謂言愚夫者，以不見法故，
<p/>愚夫謂勝忍，重增其惡口，
<p/>未知忍彼罵，於彼常得勝。
<p/>於勝己行忍，是名恐怖忍；
<p/>於等者行忍，是名忍諍忍；
<p/>於劣者行忍，是則為上忍。』」
<p/>佛告諸比丘：「釋提桓因於三十三天為自在王，常行忍辱，讚歎於忍。汝等比丘正信、非家、出家學道，亦應如是行忍，讚歎於忍，應當學！」
<p/>佛說此<note n="s40.50"/>經已，諸比丘聞佛所說，歡喜奉行！
<sid n="1099"/><note n="s40.51"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「過去世時，釋提桓因欲入園觀。時，勅其御者，令嚴駕千馬之車詣於園觀。御者奉勅，卽嚴駕千馬之車，往白帝釋：『唯！俱尸迦！嚴駕已竟，唯<note n="s40.52"/>王知時。』天帝釋卽下常勝殿<note n="s40.53"/>，東向合掌禮佛。爾時，御者見，卽<note n="s40.54"/>心驚毛竪，馬鞭落地。
<p/>「時，天帝釋見御者心驚毛竪，馬鞭落地，卽說偈言：
<p/>『汝見<note n="s40.55"/>何憂怖，馬鞭落於地？』
<p/>「御者說偈白帝釋言：
<p/>『見王天帝釋，為舍脂之夫<note n="s40.56"/>，
<p/>所以生恐怖，馬鞭落地者：
<p/>常見天帝釋，一切諸大地，
<p/>人天大小王，及四護世主，
<p/>三十三天眾，悉皆恭敬禮，
<p/>何處更有尊，尊於帝釋者？
<p/>而今正東向，合掌修敬禮！』
<p/>「爾時，帝釋說偈答言：
<p/>『我實於一切，世間大小王，
<p/>及四護世主<note n="s40.57"/>，三十三天眾，
<p/>最為其尊 *主，故悉來恭敬；
<p/>而復有世間，隨順等正覺，
<p/>名號滿天師，故我稽首禮！』
<p/>「御者復白言：
<p/>『是必世間勝，故使天王釋，
<p/>恭敬而合掌，東向稽首禮；
<p/>我今亦當禮，天王所禮者。』
<p/>「時，天帝釋──舍脂之夫說如是偈，禮佛已<note n="s40.58"/>，乘千<note n="s40.59"/>馬車，往詣園觀。」
<p/>佛告諸比丘：「彼天帝釋於三十三天為自在王，尚恭敬佛，亦復讚歎恭敬於佛。汝等比丘正信、非家、出家學道，亦應如是恭敬於佛，亦當讚歎恭敬佛者，應當學！」
<p/>佛說此經已，諸比丘聞佛所說，歡喜奉行！
<sid n="1100"/><note n="s40.60"/>
<p/>如是我聞：
<p/>一時，佛住舍衛國祇樹給孤獨園，……廣說如上。差別者：「爾時，帝釋下常勝殿，合掌東向敬禮尊法……。」乃至佛說此經已，諸比丘聞佛所說，歡喜奉行！
<p/>如是我聞<note n="s40.61"/>：
<p/>一時，佛住舍衛國祇樹給孤獨園，……如上廣說。差別者：「爾時，帝釋說偈答<note n="s40.62"/>御者言：
<p/>『我實為大地、世間大小王，
<p/>及四護世主、三十三天眾，
<p/>如是等一切，悉尊重恭敬，
<p/>然復有淨戒，長夜入正受，
<p/>正信而出家，究竟諸梵行；
<p/>故我於彼所，尊重恭敬禮。
<p/>又調伏貪恚，超越愚癡境，
<p/>修學不放逸，亦恭敬禮彼。
<p/>貪欲瞋恚癡，悉已永不著，
<p/>漏盡阿羅漢，復應敬禮彼。
<p/>若復在居家，奉持於淨戒，
<p/>如法修布薩，亦復應敬禮！』
<p/>「御者白帝釋言：
<p/>『是必世間勝，故天王敬禮；
<p/>我亦當如是，隨天王恭敬。』
<p/>「諸比丘！彼天帝釋──舍脂之夫敬禮法、僧，亦復讚歎禮法、僧者；汝等已能正信、非家、出家學道，亦當如是敬禮法、僧，當復讚歎禮法、僧者。」
<p/>佛說此經已，諸比丘聞佛所說，歡喜奉行！
<sid n="1101"/><note n="s40.63"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「過去世時，有天帝釋欲入園觀，王勅御者，令嚴駕千馬之車。御者受教，卽嚴駕已，還白帝釋：『乘已嚴駕， *唯王知時。』
<p/>「爾時，帝釋從常勝殿來下，周向諸方，合掌恭敬。
<p/>「時，彼御者見天帝釋從殿來下，住於中庭，周向諸方，合掌恭敬。見已驚怖，馬鞭落地，而說偈言：
<p/>『諸方唯有人，臭穢胞胎生，
<p/>神處穢死尸，飢渴常燋然；
<p/>何故憍尸迦，故重於非家？
<p/>為我說其義，飢渴願欲聞！』
<p/>「時，天帝釋說偈答言：
<p/>『我正恭敬彼，能出、非家者，
<p/>自在遊諸方，不計其行止。
<p/>城邑國土色，不能累其心；
<p/>不畜資生具，一往無欲定。
<p/>往則無所求<note n="s40.64"/>，唯無為為樂；
<p/>言則定善言，不言則寂定。
<p/>諸天阿修羅，各各共相違；
<p/>人間自共諍，相違亦如是。
<p/>唯有出家者，於諸諍無諍；
<p/>於一切眾生，放捨於刀杖。
<p/>於財離財色，不醉亦不荒；
<p/>遠離一切惡，是故敬禮彼。』
<p/>「是時，御者復說偈言：
<p/>『天王之所敬，是必世間勝；
<p/>故我從今日，當禮出家人。』
<p/>「如是說已，天帝釋敬禮諸方一切僧畢，昇於馬車，遊觀園林。」
<p/>佛告比丘：「彼天帝釋於三十三天為自在王，而常恭敬眾僧，亦常讚歎恭<note n="s40.65"/>敬僧功德。汝等比丘正信、非家、出家學道，亦當如是恭敬眾僧，亦當讚歎敬僧功德。」
<p/>佛說此經已，諸比丘聞佛所說，歡喜奉行！
<sid n="1102"/><note n="s40.66"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「過去世時，阿修羅王興四種兵──象兵、馬兵、車兵、步兵，與<note n="s40.67"/>三十三天欲共鬪戰。時，天帝釋聞阿修羅王興四種兵──象兵、馬兵、車兵、步兵，來欲共<note n="s40.68"/>戰。聞已，卽告宿毘梨<note n="s40.69"/>天子言：『阿公知不？阿修羅興四種兵──象兵、馬兵、車兵、步兵，欲與三十三天共戰。阿公可勅三十三天興四種兵──象兵、馬兵、車兵、步兵，與彼阿修羅共戰。』爾時，宿毘梨天子受帝釋教，還自天宮，慢緩寬縱，不勤方便。
<p/>「阿修羅眾已出在道路，帝釋聞已，復告宿毘梨天子：『阿公！阿修羅軍已在道路，阿公可速告令起四種兵與阿修羅戰。』宿毘梨天子受帝釋教已，卽復還宮，懈怠寬縱。
<p/>「時，阿修羅王軍已垂至，釋提桓因聞阿修羅軍已在近路，復告宿毘梨天子：『阿公知不？阿修羅軍<note n="s40.70"/>已在近路，阿公！速告諸天起四種兵！』
<p/>「時，宿毘梨天子卽說偈言：
<p/>『若有不起處，無為安隱樂；
<p/>得如是處者，無作亦無憂；
<p/>當與我是處，令我得安隱。』
<p/>「爾時，帝釋說偈答言：
<p/>『若有不起處，無為安隱樂；
<p/>若得是處者，無作亦無憂；
<p/>汝得是處者，亦應將我去！』
<p/>「宿毘梨天子復說偈言：
<p/>『若處無方便，不起安隱樂；
<p/>若得彼處者，無作亦無憂；
<p/>當與我是處，令我得安隱。』
<p/>「時，天帝釋復說偈答言：
<p/>『若處無方便，不起安隱樂；
<p/>若人得是處，無作亦無憂；
<p/>汝得是處者，亦應將我去！』
<p/>「宿毘梨天子復說偈言：
<p/>『若處不放逸，不起安隱樂；
<p/>若人得是處，無作亦無憂；
<p/>當與我是處，令我得安隱。』
<p/>「時，天帝釋復說偈言：
<p/>『若處不放逸，不起安隱樂；
<p/>若人得是處，無作亦無憂；
<p/>汝得是處者，亦應將我去！』
<p/>「宿毘梨復說偈言：
<p/>『懶墮無所起，不知作已作；
<p/>行欲悉皆會，當與我是處。』
<p/>「時，天帝釋復說偈言：
<p/>『懶墮無所起，得究竟安樂；
<p/>汝得彼處者，亦應將我去！』
<p/>「宿毘梨天子復說偈言：
<p/>『無事亦<note n="s40.71"/>得樂，無作亦無憂；
<p/>若與我是處，令我得安樂。』
<p/>「天<note n="s40.72"/>帝釋復說偈言：
<p/>『若見若復聞，眾生無所作；
<p/>汝得是處者，亦應將我去！
<p/>汝若畏所作，不念於有為；
<p/>但當速淨除，涅槃之徑路。』
<p/>「時，宿毘梨天子嚴四兵──象兵、馬兵、車兵、步兵，與阿修羅戰，摧阿修羅眾，諸天得勝，還歸天宮。」
<p/>佛告諸比丘：「釋提桓因興四種兵，與阿修羅戰，精勤得勝。諸比丘！釋提桓因於三十三天為自在王，常以精勤方便，亦常讚歎精勤之德。汝等比丘正信、非家、出家學道，當勤精進，讚歎精勤。」
<p/>佛說此經已，諸比丘聞佛所說，歡喜奉行！
<sid n="1103"/><note n="s40.73"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「過去世時，有一聚落，有諸仙人於聚落邊空閑處住止。
<p/>「時，有諸天、阿修羅去聚落不遠，對陣戰鬪。
<p/>「爾時，毘摩質多羅阿修羅王除去五飾，脫去天冠，却傘蓋，除劍刀，屛寶拂，脫革屣，至彼仙人住處，入於門內，周向看視，不顧眄諸仙人，亦不問訊。看已，還出。
<p/>「時，有一仙人遙見毘摩質多羅阿修羅王除去五飾入園，看已，還出。見已，語諸仙人言：『此何等人？有不調伏色，不似人形，非威儀法，似田舍兒，非長者子，除去五飾，入於園門，高視觀看，亦不顧眄問訊諸仙人。』有一仙人答言：『此是毘摩質多羅阿修羅王，除去五飾，觀看而去。』彼仙人言：『此非賢士，不好不善，非賢非法，除去五飾，來入園門，看已，還去，亦不顧眄問訊諸仙人。以是故，當知天眾增長，阿修羅損減。』
<p/>「時，釋提桓因除去五飾，入仙人住處，與諸仙人面相問訊慰勞，然後還出。
<p/>「復有仙人見天帝釋除去五飾，入於園門，周遍問訊。見已，問諸仙人：『此是何人？入於園林，有調伏色，有可適人色，有威儀色，非田舍兒，似族姓子，除去五飾，來入園門，周遍問訊，然後還出。』有仙人答言：『此是天帝釋，除去五飾，來入園門，周遍問訊，然後還去。』彼仙人言：『此是賢士，善好真實威儀法，除去五飾，來入園門，周遍問訊，然後還去。以是當知天眾增長，阿修羅眾損減。』
<p/>「時，毘摩質多羅阿修羅王聞仙人稱歎諸天，聞已，瞋恚熾盛。
<p/>「時，彼空處仙人聞阿修羅王瞋恚熾盛，往詣毘摩質多羅阿修羅王所，而說偈言：
<p/>『仙人故來此，求乞施無畏；
<p/>汝能施無畏，賜牟尼恩教。』
<p/>「毘摩質多羅以偈答言：
<p/>『於汝仙人所，無有施無畏；
<p/>違背阿修羅，習近帝釋故；
<p/>於<note n="s40.74"/>此諸無畏，當遺以恐怖。』
<p/>「仙人復說偈言：
<p/>『隨行殖<note n="s40.75"/>種子，隨類果報生；
<p/>來乞於無畏，遺之以恐怖；
<p/>當獲無盡畏，施畏種子故。』
<p/>「時，諸仙人於毘摩質多羅阿修羅王面前說呪已，凌<note n="s40.76"/>虛而逝。
<p/>「卽於是夜，毘摩質多羅阿修羅王心驚三起，眠中聞惡聲言：『釋提桓因興<note n="s40.77"/>四種兵，與阿修羅戰！』驚覺恐怖，慮戰必敗，退走而還阿修羅宮。
<p/>「時，天帝釋敵退得勝已，詣彼空閑仙人住處，禮諸仙人足已，退於西面諸仙人前，東向而坐。
<p/>「時，東風起，有異仙人卽說偈言：
<p/>『今此諸牟尼，出家來日久；
<p/>腋下流汗<note n="s40.78"/>臭，莫順坐風下；
<p/>千眼可移坐，此臭難可堪！』
<p/>「時，天帝釋說偈答言：
<p/>『種種眾香華，結以為華鬘；
<p/>今之所聞香，其香復過是；
<p/>寧久聞斯香，未曾生厭患。』」
<p/>佛告諸比丘：「彼天帝釋於三十三天為自在王，恭敬出家人，亦常讚歎出家人，亦常讚歎恭敬之德。汝等比丘正信、非家、出家學道，常應恭敬諸梵行者，亦當讚歎恭敬之德。」
<p/>佛說此經已，諸比丘聞佛所說，歡喜奉行！
<sid n="1104"/><note n="s40.79"/>
<p/>如是我聞：
<p/>一時，佛住舍衛國祇樹給孤獨園。時，天帝釋晨朝來詣佛所，稽首佛足，以帝釋神力，身諸光明遍照祇樹精舍。
<p/>時，釋提桓因說偈問佛<note n="s40.80"/>言：
<p/>「為殺於何等，而得安隱眠<note n="s40.81"/>？
<p/>為殺<note n="s40.82"/>於何等，而得無憂畏？
<p/>為殺何等法<note n="s40.83"/>，瞿曇所讚歎<note n="s40.84"/>？」
<p/>爾時，世尊說偈答言：
<p/>「害兇惡瞋恚，而得安隱 *眠。
<p/>害兇惡瞋恚，心得無憂畏<note n="s40.85"/>。
<p/>瞋恚為毒根<note n="s40.86"/>，滅<note n="s40.87"/>彼<note n="s40.88"/>苦種子；
<p/>滅彼苦種子，而得無憂畏。
<p/>彼苦種滅故，賢聖所稱歎！」
<p/>爾時，釋提桓因聞佛所說，歡喜隨喜，作禮而去。
<sid n="1105"/><note n="s40.89"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「於月八日，四大天王𢓭遣大臣，案行世間：為何等人供養父母、沙門、婆羅門，宗親尊重，作諸福德，見今世惡，畏後世罪，行施作福，受持齋戒，於月八日、十四日、十五日，及神變月<note n="s40.90"/>，受戒布薩？至十四日，遣太子下，觀察世間：為何等人供養父母，……乃至受戒布薩？至十五日，四大天王自下世間，觀察眾生：為何等人供養父母，……乃至受戒布薩？諸比丘！爾時，世間無有多人供養父母，……乃至受戒布薩者。
<p/>「時，四天王卽往詣三十三天集法講堂，白天帝釋：『天王當知：今諸世間，無有多人供養父母，……乃至受戒布薩。』時，三十三天眾聞之不喜，轉相告語：『今世間人，不賢不善，不好不類，無真實行，不供養父母，……乃至不受戒布薩。緣斯罪故，諸天眾減，阿修羅眾當漸增廣。』
<p/>「諸比丘！爾時，世間若復多人供養父母，……乃至受戒布薩者，四天王至三十三天集法講堂，白天帝釋：『天王當知：今諸世間，多有人民供養父母，……乃至受戒布薩。』時，三十三天心皆歡喜，轉相告語：『今諸世間，賢聖<note n="s40.91"/>真實如法，多有人民供養父母，……乃至受戒布薩。緣斯福德，阿修羅眾減，諸天眾增<note n="s40.92"/>廣。』
<p/>「時，天帝釋知諸天眾皆歡喜已，卽說偈言：
<p/>『若人月八日、十四、十五日，
<p/>及神變之月，受持八支齋<note n="s40.93"/>，
<p/>如我所修行，彼亦如是修。』」
<p/>爾時，世尊告諸比丘：「彼天帝釋所說偈言：
<p/>『若人月八日、十四、十五日，
<p/>及神變之月，受持八支齋，
<p/>如我所修行，彼亦如是修。』
<p/>「此非善說。所以者何？彼天帝釋自有貪、恚、癡患，不脫生、老、病、死、憂、悲、惱苦故。
<p/>「若阿羅漢比丘，諸漏已盡，所作已作，離諸重擔，斷諸有結，心善解脫，說此偈言：
<p/>『若人月八日、十四、十五日，
<p/>及神變之月，受持八支齋，
<p/>如我所修行，彼亦如是修。』
<p/>「如是說<note n="s40.94"/>者，則為善說。所以者何？阿羅漢比丘離貪、恚、癡，已脫生、老、病、死、憂、悲、惱苦，是故此偈則為善說。」
<p/>佛說此經已，諸比丘聞佛所說，歡喜奉行！
<sid n="1106"/><note n="s40.95"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「過去世時，毘摩質多羅阿修羅王疾病困篤，往詣釋提桓因所，語釋提桓因言：『憍尸迦！當知我今疾病困篤，為我療治，令得安隱！』釋提桓因語毘摩質多羅阿修羅言：『汝當授我幻法，我當療治汝病，令得安隱。』毘摩質多羅阿修羅語帝釋言：『我當還問諸阿修羅眾，聽我者，當授帝釋阿修羅幻法。』
<p/>「爾時，毘摩質多羅阿修羅卽往至諸阿修羅眾中，語諸阿修羅言：『諸人當知：我今疾病困篤，往詣釋提桓因所，求彼治病。彼語我言：汝能授我阿修羅幻法者，當治汝病，令得安隱。我今當往為彼說阿修羅幻法。』
<p/>「時，有一詐偽阿修羅語毘摩質多羅阿修羅：『其彼天帝釋質直好信不虛偽，但語彼言：天王！此阿修羅幻法，若學者，令人墮地獄，受罪無量百千歲。彼天帝釋必當息意，不復求學，當言：汝去！令汝病差<note n="s40.96"/>，可得安隱！』
<p/>「時，毘摩質多羅阿修羅復往帝釋所，說偈白言：
<p/>『千眼尊天王，阿修羅幻術，
<p/>皆是虛誑法，令人墮地獄，
<p/>無量百千歲，受苦無休息。』
<p/>「時，天帝釋語毘摩質多羅阿修羅言：『止！止！如是幻術，非我所須，汝且還去，令汝身病寂滅休息，得力安隱！』」
<p/>佛告諸比丘：「釋提桓因於三十三天為自在王，長夜真實，不幻不偽，賢善質直。汝等比丘正信、非家、出家學道，亦應如是不幻不偽，賢善質直，當如是學！」
<p/>佛說此經已，諸比丘聞佛所說，歡喜奉行！
<sid n="1107"/><note n="s40.97"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「時，有天帝釋及鞞盧闍那子婆稚阿修羅王<note n="s40.98"/>，有絕妙之容，於晨朝時，俱詣佛所，稽首佛足，退坐一面。時，天帝釋及鞞盧闍那子婆稚阿修羅王，身諸光明，普照祇樹給孤獨園。
<p/>「爾時，鞞盧闍那<note n="s40.99"/>阿修羅王說偈白佛：
<p/>『人當勤方便，必令利滿足；
<p/>是利滿足已，何須復方便？』
<p/>「時，天帝釋復說偈言：
<p/>『若人勤方便，必令利滿足；
<p/>是利滿足已，修忍無過上！』
<p/>「說是偈已，俱白佛言：『世尊！何者善說？』世尊告言：『汝等所說，二說俱善。』
<p/>「然今汝等復聽我說：
<p/>『一切眾生類，悉皆求己利；
<p/>彼彼諸眾<note n="s40.100"/>生，各自求所應。
<p/>世間諸和合，及與第一義；
<p/>當知世和合，則為非常法。
<p/>若人勤方便，必令利滿足，
<p/>是利滿足已，修忍無過上！』
<p/>「爾時，天帝釋及鞞<note n="s40.101"/>盧闍那子婆稚阿修羅王聞佛所說，歡喜隨喜，作禮而去。」
<p/>爾時，世尊告諸比丘：「釋提桓因於三十三天為自在王，修行於忍，讚歎於忍。汝等比丘正信、非家、出家學道，亦應如是修行於忍，讚歎於忍！」
<p/>佛說此經已，諸比丘聞佛所說，歡喜奉行！
<sid n="1108"/><note n="s40.102"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「過去世時，有天帝釋白佛言：『世尊！我今受如是戒：乃至佛法住世，盡其形壽，有惱我者，要<note n="s40.103"/>不反報加惱於彼。』時，毘摩質多羅阿修羅王聞天帝釋受如是戒：乃至佛法住世，盡其形壽，有惱我者，我不反報加惱於彼。聞已，執持利劍，逆道而來。
<p/>「時，天帝釋遙見毘摩質多羅阿修羅王執持利劍，逆道而來，卽遙告言：『阿修羅！住！縛汝勿動！』
<p/>「毘摩質多羅阿修羅王卽不得動，語帝釋言：『汝今豈不受如是戒：若佛法住世，盡其形壽，有惱我者，必不還報耶？』天帝釋答言：『我實受如是戒，但汝自<note n="s40.104"/>住受縛。』阿修羅言：『今且放我！』帝釋答言：『汝若約誓不作亂者，然後放汝。』阿修羅言：『放我當如法作。』帝釋答言：『先如法作，然後放汝！』
<p/>「時，毘摩質多羅阿修羅王𣈳說偈言：
<p/>『貪欲之所趣，及瞋恚所趣，
<p/>妄語之所趣，謗毀賢聖趣；
<p/>我若嬈亂者，趣同彼趣趣。』
<p/>「釋提桓因復告言：『放汝令去，隨汝所安。』
<p/>「爾時，天帝釋令阿修羅王作約誓已，往詣佛所，稽首佛足，退坐一面，白佛言：『世尊！我於佛前受如是戒：乃至佛法住世，盡其形壽，有惱我者，我不反報。毘摩質多羅阿修羅王聞我受戒，手執利劍，隨路而來。我遙見已，語言：阿修羅！住！住<note n="s40.105"/>！縛汝勿動！彼阿修羅言：汝不受戒耶？我卽答言：我實受戒，且汝今住，縛汝勿動。彼卽求脫，我告彼言：若作約誓不作亂者，當令汝脫。阿修羅言：且當放我，當說約誓。我卽告言：先說約誓，然後放汝。彼卽說偈，作約誓言：
<p/>貪欲之所趣，及瞋恚所趣，
<p/>妄語之所趣，謗毀賢聖趣；
<p/>我若作嬈亂，趣同彼趣趣。
<p/>「『如是，世尊！我要彼阿修羅王令說約誓，為是法不？彼阿修羅復為嬈<note n="s40.106"/>亂不？』
<p/>「佛告天帝釋<note n="s40.107"/>：『善哉！善哉！汝要彼約誓，如法不違，彼亦不復敢作嬈亂。』爾時，天帝釋聞佛所說，歡喜隨喜，作禮而去。」
<p/>爾時，世尊告諸比丘：「彼天帝釋於三十三天為自在王，不為嬈亂，亦常讚歎不嬈亂法。汝等比丘正信、非家、出家學道，亦應如是行不嬈亂，亦當讚歎不擾亂法。」
<p/>佛說此經已，諸比丘聞佛所說，歡喜奉行！
<p/>雜阿含經卷第四十
<note n="s41.1"/>
<sid n="1109"/><note n="s41.2"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊告諸比丘：「過去世時，天、阿修羅對陣鬪戰，阿修羅勝，諸天不如。時，天帝釋軍壞退散，極生恐怖，乘車北馳，還歸天宮。
<p/>「須彌山下道逕叢林，林下有金翅鳥巢，多有金翅鳥子。爾時，帝釋恐車馬過，踐殺鳥子，告御者言：『可回車還，勿殺鳥子。御者白王：『阿修羅軍後來逐人，若回還者，為彼所困。』帝釋告言：『寧當回還為阿修羅殺，不以軍眾蹈殺眾生。』於道，御者轉乘南向。阿修羅軍遙見帝釋轉乘而還，謂為戰策，卽還退走，眾大恐怖，
<p/>壞陣流散，歸阿修羅宮。」
<p/>佛告諸比丘：「彼天帝釋於三十三天為自在王，以慈心故，威力摧伏阿修羅軍，亦常讚嘆慈心功德。汝等比丘正信、非家、出家學道，當修慈心，亦應讚嘆慈心功德。」
<p/>佛說此經已，諸比丘聞佛所說，歡喜奉行！
<sid n="1110"/><note n="s41.3"/>
<p/>如是我聞：
<p/>一時，佛住王舍城迦蘭陀<note n="s41.4"/>竹園。
<p/>時，王舍城中有一士夫，貧窮辛苦，而住<note n="s41.5"/>佛、法、僧，受持禁戒，多聞廣學，力行惠施，正見成就。彼身壞命終，得生天上──生三十三天，有三事勝於餘三十三天。何等為三？一者天壽，二者天色，三者天名稱。諸三十三<note n="s41.6"/>天見是天子三事特勝──天壽、天色、天名稱勝。
<p/>餘諸天見已，往詣天帝釋所，作如是言：「憍尸迦當知：有一天子始生此天，於先諸天三事特勝──天壽、天色及天名稱。」
<p/>時，天帝釋告彼天子：「諸仁者！我見此人於王舍城作一士夫，貧窮辛苦，於如來法、律得信向心，……乃至正見成就。身壞命終，來生此天，於諸三十三天三事特勝──天壽、天色及天名稱。」時，天帝釋卽說偈言：
<p/>「正信於如來，決定不傾動，
<p/>受持真實戒，聖戒無厭者，
<p/>於佛心清淨，成就於正見。
<p/>當知非貧苦，不空而自活，
<p/>故於佛法僧，當生清淨信，
<p/>智<note n="s41.7"/>慧力增明，思念佛正教。」
<p/>佛說此經已，諸比丘聞佛所說，歡喜奉行！
<sid n="1111"/><note n="s41.8"/>
<p/>如是我聞：
<p/>一時，佛住王舍城耆闍崛山<note n="s41.9"/>中。爾時，王舍城人普設大會，悉為請種種異道。
<p/>有事遮羅迦外道者作是念：我今請<note n="s41.10"/>遮羅迦外<note n="s41.11"/>道天，先作福田。或有事外道出家者，……。有事尼乾子道者，……。有事老弟子者，……。有事火<note n="s41.12"/>弟子者，……。有事佛弟子僧者，咸作是念：今當令佛面前僧，先作福田<note n="s41.13"/>。
<p/>時，天帝釋作是念：莫令王舍城諸人捨佛面前僧，而奉事餘道，求索福田。我當疾往，為王舍城人建立福田。卽化作大婆羅門，儀容嚴整，乘白馬車，諸年少婆羅門眾前後導從，持金斗<note n="s41.14"/>繖蓋，至王舍城，詣諸處處大眾會中。
<p/>諸<note n="s41.15"/>王舍城一切士女咸<note n="s41.16"/>作是念：但當觀望此大婆羅門所奉事處，我當從彼而先供養，為良福田。
<p/>時，天帝釋知王舍城一切士女心之所念，駕乘導從，逕詣耆闍崛山，至於門外，除去五飾，往詣佛所，稽首佛足，退坐一面，而說偈言：
<p/>「善分別顯示，一切法彼岸，
<p/>悉度諸恐怖，故稽首瞿曇。
<p/>諸人普設會，欲求大功德，
<p/>各各設大施，常願有餘果，
<p/>願為說<note n="s41.17"/>福田，令斯<note n="s41.18"/>施果成！」
<p/>帝釋大自在，天王之所問，於耆闍崛山，大師為記說：
<p/>「諸人<note n="s41.19"/>普設會，欲求大功德，
<p/>各各設大施，常願有餘果，
<p/>今當說福田，施得大果處。
<p/>正向者有四<note n="s41.20"/>，四聖住於果，
<p/>是名僧福田，明行定具足。
<p/>僧福田增廣，無量踰大海，
<p/>調人師弟子，照明顯正法。
<p/>斯等善供養，施僧良福田，
<p/>於僧良福田，佛說得大果。
<p/>以僧離五蓋<note n="s41.21"/>，清淨應讚嘆，
<p/>施彼最上田，少施收大利。
<p/>是故諸人者，當施僧福田，
<p/>增得勝妙法，明行定相應。
<p/>供此珍寶僧，施主心歡喜，
<p/>起於三種心，施衣服、飲食，
<p/>離塵垢劒刺，超度諸惡趣。
<p/>躬自行啟請，自手平等與，
<p/>自利亦利他，是施獲大利。
<p/>慧<note n="s41.22"/>者如是施，淨信心解脫，
<p/>無罪安樂施，乘智往生彼。」
<p/>時，天帝釋聞佛所說，歡喜隨喜，為佛作禮，卽沒不現。
<p/>爾時，王舍城諸人民卽從座起，整衣服，為佛作禮，合掌白佛言：「世尊！唯願世尊與諸大眾受我供養<note n="s41.23"/>。」爾時，世尊默然受請。
<p/>是王舍城人民知世尊默然受其請已，作禮而歸，到諸大<note n="s41.24"/>會處，具飲食，布置床座，晨朝遣使，白佛：「時到，唯願知時！」
<p/>爾時，世尊與諸大眾著衣持鉢，至大會所，於大眾前敷座而坐。
<p/>王舍城人知佛坐定，自行種種豐美飲食。食訖<note n="s41.25"/>，洗鉢澡漱<note n="s41.26"/>畢，還復本座，聽佛說法。
<p/>爾時，世尊為王舍城人種種說法，示教照喜已，從座起而去。
<sid n="1112"/><note n="s41.27"/>
<p/>如是我聞：
<p/>一時，佛住王舍城耆闍崛山中，……廣說如上說。差別者：時，天帝釋說異偈，而問佛言：
<p/>「今請問瞿曇，微密深妙慧，
<p/>世尊之所體，無障礙知見。」
<p/>眾人普設會，偈如上廣說，……乃至為王舍城諸設會者說種種法，示教照喜已，從座起去。
<sid n="1113"/><note n="s41.28"/>
<p/>如是我聞：
<p/>一時，佛在拘薩羅<note n="s41.29"/>人間遊行，至舍衛國祇樹給孤獨園。
<p/>時，波斯匿<note n="s41.30"/>王聞世尊拘薩羅人間遊行，至舍衛國祇樹給孤獨園。聞已，往詣佛所，稽首佛足，退坐一面，白佛言：「世尊！我聞世尊自記說成阿耨多羅三藐三菩提<note n="s41.31"/>，諸人傳者，得非虛妄過長說耶？為如說說、如法說、隨順法說耶？非是他人損同法者，於其問答生厭薄處耶？」
<p/>佛告大王：「彼如是說，是真諦說，非為虛妄。如說說、如法說、隨順法說，非是他人損同法者，於其問答生厭薄處。所以者何？大王！我今實得阿耨多羅三藐三菩提故。」
<p/>波斯匿王白佛言：「雖復世尊作如是說，我猶故不信。所以者何？此間有諸宿重沙門、婆羅門，所謂富蘭那迦葉<note n="s41.32"/>、末迦利瞿舍梨子<note n="s41.33"/>、刪闍耶毘羅胝子<note n="s41.34"/>、阿耆多枳舍欽婆羅<note n="s41.35"/>、迦羅拘陀迦栴延<note n="s41.36"/>、尼乾陀若提子<note n="s41.37"/>，彼等不自說言得阿耨多羅三藐三菩提，何得世尊幼小年少，出家未久，而便自證得阿耨多羅三藐三菩提？」
<p/>佛告大王：「有四種雖小而不可輕。何等為四？剎利王子年少幼小而不可輕，龍子年少幼小而不可輕、小火雖微而不可輕、比丘幼小而不可輕。」爾時，世尊𣈳說偈言：
<p/>「剎利形相具，貴族發名稱；
<p/>雖復年幼稚，智者所不輕，
<p/>此必居王位，顧念生怨害<note n="s41.38"/>，
<p/>是故難可輕，應生大恭敬。
<p/>善求自護者，自護如護命；
<p/>以平等自護，而等護於命。
<p/>聚落及空處，見彼幼龍者，
<p/>莫以小蛇故，而生輕慢想，
<p/>雜色小龍形，亦應令安樂，
<p/>輕蛇無士女，悉為毒所害<note n="s41.39"/>。
<p/>是故自護者，當如護己命；
<p/>以斯善護己，而等護於彼。
<p/>猛火之所食，雖小食無限，
<p/>小燭亦能燒，足薪則彌廣，
<p/>從微漸進燒，盡聚落城邑。
<p/>是故自護者，當如護己命；
<p/>以斯善護己，而等護於彼。
<p/>盛火之所焚，百卉蕩燒盡，
<p/>滅已不盈縮，戒火還復生，
<p/>若輕毀比丘，受持淨戒火，
<p/>燒身及子孫，眾災流百世，
<p/>如燒多羅樹，無有生長期。
<p/>是故當自護，如自護己命；
<p/>以斯善自護，而等護於彼。
<p/>剎利形相具，幼龍及小火，
<p/>比丘具淨戒，不應起輕想。
<p/>是故當自護，如自護己命；
<p/>以斯善自護，而等護於彼。」
<p/>佛說此經已，波斯匿王聞佛所說，歡喜隨喜，作禮而去。
<sid n="1114"/><note n="s41.40"/>
<p/>如是我聞：
<p/>一時，佛住舍衛國祇樹給孤獨園。
<p/>時，波斯匿王有祖母，極所敬重，忽爾命終。出城闍維<note n="s41.41"/>，供養舍利<note n="s41.42"/>畢，弊衣亂髮，來詣佛所，稽首佛足，退坐一面。
<p/>爾時，世尊告波斯匿王：「大王！從何所來，弊衣亂髮？」
<p/>波斯匿王白佛：「世尊！我亡祖母，極所敬重，捨我命終，出於城<note n="s41.43"/>外闍維，供養畢，來詣世尊。」
<p/>佛告大王：「極愛重敬念祖親耶？」
<p/>波斯匿王白佛：「世尊！極敬重愛戀。世尊！若國土所有象馬七寶，乃至國位，悉持與人，能救祖母命者，悉當與之。既不能救，生死長辭，悲戀憂苦，不自堪勝！曾聞世尊所說：一切眾生、一切虫、一切神，生者皆死，無不窮盡，無有出生而不死者，今日乃知世尊善說。」
<p/>佛言：「大王！如是！如是！一切眾生、一切虫、一切神，生者輒死，終歸窮盡，無有一生而不死者。」
<p/>佛告大王：「正使婆羅門大姓、剎利大姓、長者大姓，生者皆死，無不死者。正使剎利大王灌頂居位，王四天下，得力自在，於諸敵國無不降伏，終歸有極，無不死者。若復，大王！生長壽天，王於天宮，自在快樂，終亦歸盡，無不死者。若復，大王！阿<note n="s41.44"/>羅漢比丘諸漏已盡，離諸重擔，所作已作，逮得己利，盡諸有結，正智心善解脫，彼亦歸盡，捨身涅槃。若復緣覺善調善寂<note n="s41.45"/>，盡此身命，終歸涅槃。諸佛世尊十力具足<note n="s41.46"/>，四無所畏<note n="s41.47"/>，勝師子吼，終亦捨身，取般涅槃。以如是比，大王當知：一切眾生、一切虫、一切神，有生輒死，終歸磨滅，無不死者！」爾時，世尊復說偈言：
<p/>「一切眾生類，有命終歸死，
<p/>各隨業所趣，善惡果自受；
<p/>惡業墮地獄，為善上昇天，
<p/>修習勝妙道，漏盡般涅槃。
<p/>如來及緣覺，佛聲聞弟子，
<p/>會當捨身命，何況俗凡夫！」
<p/>佛說此經已，波斯匿王聞佛所說，歡喜隨喜，作禮而去。
<sid n="1115"/><note n="s41.48"/>
<p/>如是我聞：
<p/>一時，佛住舍衛國祇樹給孤獨園。
<p/>時，波斯匿王獨一靜處，禪思思惟，作是念：云何為自念？云何為不自念？復作是念：若有行身惡行、行口惡行、行意惡行者，當知斯等為不自念。若復行身善行、行口善行、行意善行者，當知斯等則為自念。從禪覺已，往詣佛所，稽首佛足，退住一面，白佛言：「世尊！我於靜處獨一思惟，作是念：云何為自念？云何為不自念？復作是念：若有行身惡行、行口惡行、行意惡行者，當知斯等為不自念。若復行身善行、行口善行、行意善行者，當知斯等則為自念。」
<p/>佛告大王：「如是，大王！如是，大王！若有行身惡行、行口惡行、行意惡行者，當知斯等為不自念。彼雖自謂：『為自愛念。』而實非自念。所以者何？無有惡知識所作惡不念者，所不念不愛者，所不愛所作如其自為自己所作者，是故斯等為不自念。
<p/>「若復，大王！行身善行、行口善行、行意善行者，當知斯等則為自念，斯等自謂：『不自愛惜己身。』然其斯等實為自念。所以者何？無有善友，於善友所作念者，念作愛者，愛作如<note n="s41.49"/>自為己所作者，是故斯等則為自念。」爾時，世尊復說偈言：
<p/>「謂為自念者，不應造惡行，
<p/>終不因惡行，令己得安樂。
<p/>謂為自念者，終不造惡行，
<p/>造諸善業者，令己得安樂。
<p/>若自愛念者，善護而自護，
<p/>如善護國王，外防邊境城。
<p/>若自愛念者，極善自寶藏，
<p/>如善守之王，內防邊境城。
<p/>如是自寶藏，剎那無間缺，
<p/>剎那缺致憂，惡道長受苦！」
<p/>佛說此經已，波斯匿王聞佛所說，歡喜隨喜，作禮而去。
<sid n="1116"/><note n="s41.50"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，波斯匿王獨靜思惟，作如是念：云何自護？云何不自護？復作是念：若有行身惡行、行口惡行、行意惡行者，當知斯等為不自護。若復行身善行、行口善行、行意善行者，當知斯等則為自護。從禪覺已，往詣佛所，稽首佛足，退坐一面，白佛言：「世尊！我獨靜思惟，而作是念：云何為自護？云何為不自護？復作是念：若有行身惡行、行口惡行、行意惡行者，當知斯等為不自護。若復行身善行、行口善行、行意善行者，當知斯等則為自護。」
<p/>佛告大王：「如是，大王！如是，大王！若有行身惡行、行口惡行、行意惡行者，當知斯等為不自護，而彼自謂能自防護。象軍、馬軍、車軍、步軍以自防護，雖謂自護，實非自護。所以者何？雖護於外，不護於內。是故，大王！名不自護。大王！若復有行身善行、行口善行、行意善行者，當知斯等則為自護。彼雖不以象、馬、車、步四軍自防，而實自護。所以者何？護其內者，名善自護，非謂防外。」爾時，世尊復說偈言：
<p/>「善護於身口、及意一切業；
<p/>慚愧而自防，是名善守護。」
<p/>時，波斯匿王聞佛所說，歡喜隨喜，作禮而去。
<sid n="1117"/><note n="s41.51"/>
<p/>如是我聞：
<p/>一時，佛住<note n="s41.52"/>舍衛國祇樹給孤獨園。
<p/>時，波斯匿王獨靜思惟，作是念：世少有人得勝妙財利能不放逸，能不貪著，能於眾生不起惡行。世多有人得勝妙財利起於放逸，增其貪著，起諸邪行。作是念已，往詣佛所，稽首佛足，退坐一面，白佛言：「世尊！我獨靜思惟，作是念：世間少有人得勝妙財，能於財利不起放逸，不起貪著，不作邪行。世多有人得勝妙財而起放逸，生於貪著，多起邪行。」
<p/>佛告波斯匿王：「如是，大王！如是，大王！世少有人得勝妙財利能不貪著，不起放逸，不起邪行。世多有人得勝妙財利，於財放逸，而起貪著，起諸邪行。大王當知：彼諸世人得勝財利，於財放逸，而起貪著，作邪行者，是<note n="s41.53"/>愚癡人，長夜當得不饒益苦。大王！譬如獵師、獵師弟子，空野林中張網施羂<note n="s41.54"/>，多殺禽獸，困苦眾生，惡業增廣。如是，世人得勝妙財利，於財放逸，而起貪著，造諸邪行，亦復如是，是愚癡人，長夜當得不饒益苦。」爾時，世尊復說偈言：
<p/>「貪欲於勝財<note n="s41.55"/>，為貪所迷醉，
<p/>狂亂不自覺，猶如捕獵者；
<p/>緣斯放逸故，當受大苦報！」
<p/>佛說此經已，波斯匿王聞佛所說，歡喜隨喜，作禮而去。
<sid n="1118"/><note n="s41.56"/>
<p/>如是我聞：
<p/>一時，佛住舍衛國祇樹給孤獨園。
<p/>時，波斯匿王於正殿<note n="s41.57"/>上自觀察王事，見勝剎利大姓、見勝婆羅門大姓、見勝長者大姓因貪欲故，欺詐妄語，卽作是念：止此斷事<note n="s41.58"/>！息此斷事！我更不復親臨斷事；我有賢子，當令斷事。云何自見此勝剎利大姓、婆羅門大姓、長者大姓為貪欲故，欺詐妄語？」
<p/>時，波斯匿王作是念已，往詣佛所，稽首佛足，退坐一面，白佛言：「世尊！我於殿上自斷王事，見諸勝剎利大姓、婆羅門大姓、長者大姓為貪利故，欺詐妄語。世尊！我見是事已，作是念：我從今日，止此斷事，息此斷事；我有賢子，當令其斷。不親自見此勝剎利大姓、婆羅門大姓、長者大姓緣貪利故，欺詐妄語。」
<p/>佛告波斯匿王：「如是，大王！如是，大王！彼勝剎利大姓、婆羅門大姓、長者大姓因貪利故，欺詐妄語，彼愚癡人長夜當得不饒益苦！大王當知：譬如漁<note n="s41.59"/>師、*漁師弟子，於河溪谷截流張網，殘殺眾生，令遭大苦。如是，大王！彼勝剎利大姓、婆羅門大姓、長者大姓因貪利故，欺詐妄語，長夜當得不饒益苦！」爾時，世尊復說偈言：
<p/>「於財起貪欲，貪欲所迷醉，
<p/>狂亂不自覺，猶如漁<note n="s41.60"/>捕者；
<p/>緣斯惡業故，當受劇苦報！」
<p/>佛說此經已，波斯匿王聞佛所說，歡喜隨喜，作禮而去。
<sid n="1119"/><note n="s41.61"/>
<p/>如是我聞：
<p/>一時，佛住舍衛國祇樹給孤獨園。
<p/>時，波斯匿王來詣佛所，稽首佛足，退坐一面，白佛言：「世尊！此舍衛國有長者，名摩訶男，多財巨富，藏積真金至百千億，況復餘財！世尊！摩訶男長者如是巨富，作如是食用：食麤碎米、食豆羹、食腐敗薑，著麤布衣、單皮革屣，乘羸敗車，戴樹葉蓋，未曾聞其供養施與沙門、婆羅門，給恤貧苦、行路頓乏、諸乞匃<note n="s41.62"/>者；閉門而食，莫令沙門、婆羅門、貧窮、行路、諸乞匃者見之。」
<p/>佛告波斯匿王：「此非正士，得勝財利，不自受用，不知供養父母，供給妻子、宗親、眷屬，恤諸僕使，施與知識，不知隨時供給<note n="s41.63"/>沙門、婆羅門，種勝福田，崇向勝處，長受安樂，未來生天。得勝財物，不知廣用，收其大利。大王！譬如曠野湖池聚水，無有受用、洗浴、飲者，卽於澤<note n="s41.64"/>中煎熬消盡。如是，不善士夫得勝財物，……乃至不廣受用，收其大利，如彼池水。
<p/>「大王！有善男子得勝財利，快樂受用，供養父母，供給妻子、宗親、眷屬，給恤僕使，施諸知識，時時供養沙門、婆羅門，種勝福田，崇向勝處，未來生天。得勝錢財，能廣受用，倍收大利。譬如，大王！聚落、城郭邊有池水，澄淨清涼，樹林蔭覆，令人受<note n="s41.65"/>樂，多眾受用，乃至禽獸。如是，善男子得勝妙財<note n="s41.66"/>，自供快樂，供養父母，……乃至種勝福田，廣收大利。」爾時，世尊復說偈言：
<p/>「曠野湖池水，清涼極<note n="s41.67"/>鮮淨；
<p/>無有受用者，卽於彼消盡。
<p/>如是勝妙財，惡士夫所得；
<p/>不能自受用，亦不供恤彼，
<p/>徒自苦積聚，聚已而自喪！
<p/>慧者得勝財，能自樂受用，
<p/>廣施作功德，及與親眷屬。
<p/>隨所應給與，如牛王領眾，
<p/>施與及受用，不失所應者，
<p/>乘理而壽終，生天受福樂！」
<p/>佛說此經已，波斯匿王聞佛所說，歡喜隨喜，作禮而去。
<sid n="1120"/><note n="s41.68"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，舍衛國有長者，名摩訶男，命終無有兒息。波斯匿王以無子、無親屬之財，悉入王家。波斯匿王日日挍閱財物，身蒙塵土，來詣佛所，稽首佛足，退坐一面。
<p/>爾時，世尊告波斯匿王：「大王！從何所來？身蒙塵土，似有疲惓<note n="s41.69"/>。」
<p/>波斯匿王白佛：「世尊！此國長者摩訶男，命終有無子之財，悉入王家。瞻視料理，致令疲勞，塵土坌身，從其舍來。」
<p/>佛問波斯匿王：「彼摩訶男長者大富多財耶？」
<p/>波斯匿王白佛：「大富，世尊！錢財甚多，百千巨億金錢<note n="s41.70"/>寶物，況復餘財！世尊！彼摩訶男在世之時，麤衣惡食，……如上廣說。」
<p/>佛告波斯匿王：「彼摩訶男過去世時，遇多迦羅尸棄辟支佛<note n="s41.71"/>，施一飯食，非淨信心，不恭敬與，不自手與，施後變悔，言：『此飯食自可供給我諸僕使，無辜持用，施於<note n="s41.72"/>沙門！』由是施福，七反往生三十三天，七反生此舍衛國中最勝族姓，最富錢財。以彼施辟支佛時，不淨信心，不手自與，不恭敬與，施後隨悔故，在所生處，雖得財富，猶故受用麤衣、麤食，麤弊臥具、屋舍、車乘，初不嘗得上妙色、聲、香、味、觸，以自安身。
<p/>「復次，大王！時，彼摩訶男長者殺其異母兄，取其財物，緣斯罪故，經百千歲，墮地獄中，彼餘罪報生舍衛國，七反受身，常以無子，財沒入王家。大王！摩訶男長者今此壽終，過去施報盡，於此身，以彼慳貪，於財放逸，因造過惡，於此命終已，墮地獄受極苦惱！」
<p/>波斯匿王白佛言：「世尊！摩訶男長者命終已，入地獄受苦痛耶？」
<p/>佛言：「如是，大王！已入地獄！」
<p/>時，波斯匿王念彼悲<note n="s41.73"/>泣，以衣拭淚，而說偈言：
<p/>「財物真金寶，象馬莊嚴具，
<p/>奴僕<note n="s41.74"/>諸僮使，及諸田宅等，
<p/>一切皆遺棄，裸神獨遊往，
<p/>福運數已窮，永捨於人身。
<p/>彼今何所有？何所持而去？
<p/>於何事不捨，如影之隨形？」
<p/>爾時，世尊<note n="s41.75"/>說偈答言<note n="s41.76"/>：
<p/>「唯有罪福業，若人已作者，
<p/>是則己之有，彼則常持去，
<p/>生死未曾捨，如影之隨形。
<p/>如人少資糧，涉遠遭苦難；
<p/>不修功德者，必經<note n="s41.77"/>惡道苦。
<p/>如人豐資糧，安樂以遠遊；
<p/>修德淳厚者，善趣長受樂。
<p/>如人遠遊行，歲久安隱歸，
<p/>宗親善知識，歡樂欣集會。
<p/>善修功德者，此沒生他世，
<p/>彼諸親眷屬，見則心歡喜。
<p/>是故當修福，積集期<note n="s41.78"/>永久，
<p/>福德能為人，建立他世樂。
<p/>福德天所歎，等修正行故，
<p/>現世人不毀，終則生天上。」
<p/>佛說此經已，波斯匿王聞佛所說，歡喜隨喜，作禮而去。
<sid n="1121"/><note n="s41.79"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，波斯匿王普設大會<note n="s41.80"/>，為大會故，以千特牛行列繫柱<note n="s41.81"/>，集眾供具，遠集一切諸異外道，悉來聚集波斯匿王大會之處。
<p/>時，有眾多比丘亦<note n="s41.82"/>晨朝著衣持鉢，入舍衛城乞食。聞波斯匿王普設大會，如上廣說，……乃至種種外道皆悉來集。聞已，乞食畢，還精舍，擧衣鉢，洗足已，往詣佛所，稽首佛足，退坐一面，白佛言：「世尊！我等今日眾多比丘晨朝著衣持鉢，入舍衛城乞食，聞波斯匿王普設大會。」如上廣說，……乃至種種異道集於會所。
<p/>爾時，世尊卽說偈言：
<p/>「月月<note n="s41.83"/>設大會，乃至百千數，
<p/>不如正信佛，十六分之一。
<p/>如是信法、僧，慈念於眾生，
<p/>彼大會之福，十六不及一。
<p/>若人於世間，竟年設福業<note n="s41.84"/>，
<p/>於直<note n="s41.85"/>心敬禮，四分不及一！」
<p/>佛說此經已，諸比丘聞佛所說，歡喜奉行！
<sid n="1122"/><note n="s41.86"/>
<p/>如是我聞：
<p/>一時，佛住舍衛國祇樹給孤獨園。
<p/>時，波斯匿王忿諸國人，多所囚執，若剎利、若婆羅門、若鞞舍、若首陀羅、若旃陀羅，持戒、犯戒，在家、出家，悉皆被錄，或鏁、或杻<note n="s41.87"/>械<note n="s41.88"/>、或以繩縛。
<p/>時，有眾多比丘晨朝著衣持鉢，入舍衛城乞食。聞波斯匿王多所攝錄，……乃至或鏁、或縛。乞食畢，還精舍，擧衣鉢，洗足已，往詣佛所，稽首佛足，退坐一面，白佛言：「世尊，我等今日眾多比丘入城乞食，聞波斯匿王多所收錄，……乃至鏁縛。」
<p/>爾時，世尊卽說偈言：
<p/>「非繩鏁杻械，名曰堅固縛，
<p/>染污心顧念，錢財寶妻子，
<p/>是縛長且固，雖緩難可脫。
<p/>慧者不顧念，世間五欲樂，
<p/>是則斷諸縛，安隱永超世<note n="s41.89"/>。」
<p/>佛說此經已，諸比丘聞佛所說，歡喜奉行！
<sid n="1123"/><note n="s41.90"/>
<p/>如是我聞：
<p/>一時，佛住舍衛國祇樹給孤獨園。
<p/>時，波斯匿王、摩竭提國<note n="s41.91"/>阿闍世王韋提希子<note n="s41.92"/>共相違背。摩竭提王阿闍世韋提希子起四種軍──象軍、馬軍、車軍、步軍，來至拘薩羅國。波斯匿王聞阿闍世王韋提希子四種軍至，亦集四種軍──象軍、馬軍、車軍、步軍，出共鬪戰。阿闍世王四軍得勝，波斯匿王四軍不如，退敗星散，單車馳走，還舍衛城。
<p/>時，有眾多比丘晨朝著衣持鉢，入舍衛城乞食，聞摩竭提王阿闍世韋提希子起四種軍，來至拘薩羅國；波斯匿王起四種軍出共鬪戰，波斯匿王四軍不如，退敗星散，波斯匿王恐怖狼狽，單車馳走，還舍衛城。聞已，乞食畢，還精舍，擧衣鉢，洗足已往詣佛所，稽首佛足，退坐一面，白佛言：「世尊！我等今日眾多比丘入城乞食，聞摩竭提主<note n="s41.93"/>阿闍世王韋提希子起四種軍，……如是廣說，乃至單車馳走，還舍衛城。」
<p/>爾時，世尊卽說偈言：
<p/>「戰勝增怨敵，敗苦臥不安；
<p/>勝敗二俱捨，臥覺寂靜樂。」
<p/>佛說此經已，諸比丘聞佛所說，歡喜奉行！
<sid n="1124"/><note n="s41.94"/>
<p/>如是我聞：
<p/>一時，佛住舍衛國祇樹給孤獨園。
<p/>時，波斯匿王與摩竭提王阿闍世韋提希子共相違背。摩竭提王阿闍世韋提希子起四種軍，來至拘薩羅國；波斯匿王倍興四軍，出共鬪戰。
<p/>波斯匿王四種軍勝，阿闍世王四種軍退，摧伏星散。波斯匿王悉皆虜掠阿闍世王象馬、車乘、錢財寶物，生擒<note n="s41.95"/>阿闍世王身，載以同車，俱詣佛所，稽首佛足，退坐一面。波斯匿王白佛言：「世尊！此是阿闍世王韋提希子，長夜於我無怨恨人而生怨結，於好人所而作不好<note n="s41.96"/>；然其是我善友之子<note n="s41.97"/>，當放令還國。」
<p/>佛告波斯匿王：「善哉！大王！放其令去，令汝長夜安樂饒益。」爾時，世尊卽說偈言：
<p/>「乃至力自在，能廣虜掠彼；
<p/>助怨在力增，倍收 *己他利。」
<p/>佛說此經已，波斯匿王及阿闍世王韋提希子聞佛所說，歡喜隨喜，作禮而去。
<sid n="1125"/><note n="s41.98"/>
<p/>如是我聞：
<p/>一時，佛住舍衛國祇樹給孤獨園。
<p/>時，波斯匿王獨靜思惟，作是念：世尊正法，現法離諸熾然，不待時節，通達現見，自覺證知此法，是善知識、善伴黨，非是惡知識、惡伴黨。作是念已，往詣佛所，稽首佛足，退坐一面，白佛言：「世尊！我獨靜思惟，作是念：世尊正法，現法離諸熾然，不待時節，通達現見，自覺證知，是則善知識、善伴黨，非惡知識、惡伴黨。」
<p/>佛告波斯匿王：「如是，大王！如是，大王！世尊正法、律，現法離諸熾然，不待時節，通達現見，緣自覺知，是則善知識、善伴黨，非惡知識、惡伴黨。所以者何？我為善知識，眾生有生法者，解脫於生，眾生有老、病、死、憂、悲、惱苦者，悉令解脫。
<p/>「大王！我於一時住王舍城山谷精舍。時，阿難陀比丘獨靜思惟，作是念：半梵行者是善知識、善伴黨，非惡知識、惡伴黨。作是念已，來詣我所，稽首我足，退坐一面，白我言：『世尊！我獨靜思惟，作是念：半梵行者是善知識、善伴黨，非惡知識、惡伴黨。』我時告言：『阿難！莫作是語──半梵行者是善知識、善伴黨，非惡知識、惡伴黨。所以者何？純一滿淨，梵行清白，謂善知識、善伴黨，非惡知識、惡伴黨。所以者何？我常為諸眾生作善知識。其諸眾生有生故，當知世尊正法，現法令脫於生；有老、病、死、憂、悲、惱苦者，離諸熾然，不待時節，現令脫惱苦，見通達，自覺證知，是則善知識、善伴黨，非惡知識、惡伴黨。』」爾時，世尊卽說偈言：
<p/>「讚歎不放逸，是則佛正教；
<p/>修禪不放逸，逮得證諸漏<note n="s41.99"/>。」
<p/>佛說此經已，波斯匿王聞佛所說，歡喜隨喜，作禮而去。
<sid n="1126"/><note n="s41.100"/>
<p/>如是我聞：
<p/>一時，佛住舍衛國祇樹給孤獨園。
<p/>時，波斯匿王獨靜思惟，作是念：頗有一法修習多修習，得現法願滿足、後世願滿足、現法後世願滿足不？作是念已，往詣佛所，稽首佛足，退坐一面，白佛言：「世尊！我獨靜思惟，作是念：頗有一法修習多修習，得現法願滿足、得<note n="s41.101"/>後世願滿足、現法後世願滿足不？」
<p/>佛告波斯匿王：「如是，大王！如是，大王！有一法修習多修習，得現法願滿足、得後世願滿足、得現法後世願滿足，謂不放逸善法。不放逸善法修習多修習，得現法願滿足、得後世願滿足、得現法後世<note n="s41.102"/>願滿足。
<p/>「大王！譬如世間所作麁業，彼一切皆依於地而得建立。不放逸善法亦復如是，修習多修習，得現法願滿足、得後世<note n="s41.103"/>願滿足、得現法後法願滿足。如力，如是種子、根、堅<note n="s41.104"/>，陸水足行，師子、舍宅，亦如是說。是故，大王！當住不放逸，當依不放逸。住不放逸、依不放逸已，夫人當作是念：大王住不放逸、依不放逸，我今亦當如是住不放逸、依不放逸。如是夫人，如是大臣、太子、猛將亦如是。國土人民應當念：大王住不放逸、依不放逸，夫人、太子、大臣、猛將住不放逸、依不放逸，我等亦應如是住不放逸、依不放逸。大王！若住不放逸、依不放逸者，則能自護。夫人、婇<note n="s41.105"/>女亦能自保，倉<note n="s41.106"/>藏財寶增長豐實。」爾時，世尊卽說偈言：
<p/>「稱譽不放逸，毀呰<note n="s41.107"/>放逸者，
<p/>帝釋不放逸，能主忉利天。
<p/>稱譽不放逸，毀 *呰放逸者，
<p/>不放逸具足，攝持於二義：
<p/>一者現法利，二後世亦然，
<p/>是名無間等，甚深智慧者。」
<p/>佛說此經已，波斯匿王聞佛所說，歡喜隨喜，作禮而去。
<sid n="1127"/><note n="s41.108"/>
<p/>如是我聞：
<p/>一時，佛住舍衛國祇樹給孤獨園。
<p/>時，波斯匿王獨靜思惟，作是念：此有三法，一切世間所不愛念。何等為三？謂老、病、死。如是三法，一切世間所不愛念。若無此三法世間所不愛者，諸<note n="s41.109"/>佛世尊不出於世，世間亦不知有諸佛如來所覺知法為人廣說。以有此三法世間所不愛念，謂老、病、死故，諸佛如來出興於世，世間知有諸佛如來所覺知法廣宣說者。波斯匿王作是念已，來詣佛所，稽首佛足，退坐一面，以其所念，廣白世尊。
<p/>佛告波斯匿王：「如是，大王！如是，大王！此有三法，世間所不愛念，謂老、病、死，……乃至世間知有如來所覺知法為人廣說。」爾時，世尊復說偈言：
<p/>「王所乘寶車，終歸有朽壞；
<p/>此身亦復然，遷移會歸老。
<p/>唯如來正法，無有衰老相；
<p/>稟斯正法者，永到安隱處。
<p/>但<note n="s41.110"/>凡鄙衰老，醜弊惡形類，
<p/>衰老來<note n="s41.111"/>踐蹈，迷魅愚夫心。
<p/>若人壽百歲，常慮死隨至，
<p/>老病競追逐，伺便輒加害！」
<p/>佛說此經已，波斯匿王聞佛所說，歡喜隨喜，作禮而去。
<p/>雜阿含經卷第四十一
<sid n="1128"/><note n="s42.1"/>
<p/>如是我聞：
<p/>一時，佛住舍衛國祇樹給孤獨園。
<p/>時，波斯匿<note n="s42.2"/>王來詣佛所，稽首佛足，退坐一面，白佛言：「世尊！應施何等人？」
<p/>佛言：「大王！隨心所樂處。」
<p/>波斯匿王復白佛言：「應施何處，得大果報？」
<p/>佛言：「大王！此是異問。所問『應施何處？』此問則異。復問『施何處，應得大果？』此問復異。我今問汝，隨意答我。大王！譬如此國臨陣戰鬪，集諸戰士，而有一婆羅門子，從東方來，年少幼稚，柔弱端正，膚白髮黑，不習武藝，不學術策，恐怖退弱，不能自安，不忍敵觀，若刺若射，無有方便，不能傷彼。云何，大王！如此士夫，王當賞不？」
<p/>王白佛言：「不賞，世尊！」
<p/>「如是，大王！有剎利童子從南方來，鞞舍<note n="s42.3"/>童子從西方來，首陀羅<note n="s42.4"/>童子從北方來，無有伎<note n="s42.5"/>術，皆如東方婆羅門子，王當賞不？」
<p/>王白佛言：「不賞，世尊！」
<p/>佛告大王：「此國集軍臨戰鬪時，有婆羅門童子從東方來，年少端正，膚白髮黑，善學武藝，知鬪術法，勇健無畏，苦戰不退，安住諦觀，運戈能傷，能破巨敵。云何，大王！如此戰士，加重賞不？」
<p/>王白佛言：「重賞，世尊！」
<p/>「如是，剎利童子從南方來，鞞舍童子從西方來，首陀羅童子從北方來，年少端正，善諸術藝，勇健堪能，苦戰却敵，皆如東方婆羅門子。如是戰士，王當賞不？」
<p/>王白佛言：「重賞，世尊！」
<p/>佛言：「大王！如是沙門、婆羅門遠離五支，成就五支，建立福田。施此田者，得大福利，得大果報。何等為捨離五支？所謂貪欲蓋，瞋恚、睡眠、掉悔、疑蓋，已斷已知，是名捨離五支。何等為成就五支？謂無學戒身成就，無學定身、慧身、解脫身、解脫知見身，是名成就五支。大王！如是捨離五支，成就五支，建立福田。施此田者，得大果報。」爾時，世尊復說偈言：
<p/>「運戈猛戰鬪，堪能勇士夫，
<p/>為其戰鬪故，隨功重加賞；
<p/>不賞名族冑，怯劣無勇者。
<p/>忍辱修賢良，見諦建福田，
<p/>賢聖律儀備，成就深妙智。
<p/>族冑雖卑微，堪為施福田，
<p/>衣食錢財寶，牀臥等眾具，
<p/>悉應以敬施，為持淨戒故。
<p/>人表林野際，穿井給行人，
<p/>溪澗施橋梁，逈路造房舍，
<p/>戒德多聞眾，行路得止息。
<p/>譬如重雲起，雷電聲振<note n="s42.6"/>耀，
<p/>普雨於壤土，百卉悉扶踈<note n="s42.7"/>，
<p/>禽獸皆歡喜，田夫並欣樂。
<p/>如是淨信心，聞慧捨慳垢，
<p/>錢財豐飲食，常施良福田，
<p/>高唱增歡<note n="s42.8"/>愛<note n="s42.9"/>，如雷雨良田。
<p/>功德注流澤，霑<note n="s42.10"/>洽施主心；
<p/>財富名稱流，及涅槃大果。」
<p/>佛說此經已，波斯匿王聞佛所說，歡喜隨喜，作禮而去。
<sid n="1129"/><note n="s42.11"/>
<p/>如是我聞：
<p/>一時，佛住舍衛國祇樹給孤獨園。
<p/>時，波斯匿王來詣佛所，稽首佛足，退坐一面，白佛言：「云何，世尊！為婆羅門死還生自姓婆羅門家，剎利、鞞舍、首陀羅家耶？」
<p/>佛言：「大王！何得如是？大王當知：有四種人。何等為四？有一種人，從冥入冥<note n="s42.12"/>；有一種人，從冥入明<note n="s42.13"/>；有一種人，從明入冥<note n="s42.14"/>；有一種人，從明入明<note n="s42.15"/>。
<p/>「大王！云何為一種人從冥入冥？謂有人生卑姓家，若生旃陀羅<note n="s42.16"/>家、魚獵家、竹作家、車師家，及餘種種下賤工巧業家，貧窮活<note n="s42.17"/>命，形體憔悴<note n="s42.18"/>，而復修行卑賤之業<note n="s42.19"/>，亦復為人下賤作使，是名為冥。處斯冥中，復行身惡行、行口惡行、行意惡行，以是因緣，身壞命終，當生惡趣，墮泥梨<note n="s42.20"/>中。猶如有人從闇入闇，從廁入廁，以血洗血，捨惡受惡；從冥入冥者亦復如是，是故名為從冥入冥。
<p/>「云何名為從冥入明？謂有世人生卑姓家，……乃至為人作諸鄙業，是名為冥。然其彼人於此冥中，行身善行、行口善行、行意善行，以是因緣，身壞命終，生於善趣，受天化生。譬如有人登牀跨馬，從馬昇象；從冥入明亦復如是，是名有人從冥入明。
<p/>「云何有人從明入冥？謂有世人生富樂家──若剎利大姓、婆羅門大姓家、長者大姓家，及餘種種富樂家生，多諸錢財，奴婢、客使，廣集知識，受身端正，聰明黠慧，是名為明。於此明中，行身惡行、行口惡行、行意惡行，以是因緣，身壞命終，生於惡趣，墮 *泥梨中。譬如有人從高樓下乘於大象，下象乘馬，下馬乘轝，下轝坐床，下床墮地，從地落坑；從明入冥者亦復如是。
<p/>「云何有人從明入明？謂有世人生富樂家，……乃至形相端嚴，是名為明。於此明中，行身善行、行口善行、行意善行，以是因緣，身壞命終，生於善趣，受天化生。譬如有人從樓觀至樓觀，如是……乃至從牀至牀；從明入明者亦復如是，是名有人從明入明。」爾時，世尊復說偈言：
<p/>「貧窮困苦者，不信增瞋恨，
<p/>慳貪惡邪想，癡惑不恭敬；
<p/>見沙門道士，持戒多聞者，
<p/>毀呰<note n="s42.21"/>而不譽<note n="s42.22"/>，障他施及受；
<p/>如斯等士夫，從此至他世，
<p/>當墮 *泥梨中，從冥入於冥。
<p/>若有貧窮人，信心、少瞋恨<note n="s42.23"/>，
<p/>常生慚愧心，惠施離慳垢<note n="s42.24"/>；
<p/>見沙門梵志、持戒多聞者，
<p/>謙虛而問訊，隨宜善供給，
<p/>勸人令施與，歎施及受者；
<p/>如是修善人，從此至他世，
<p/>善趣上生天<note n="s42.25"/>，從冥而入明。
<p/>有富樂士夫，不信、多瞋恨，
<p/>慳貪嫉<note n="s42.26"/>惡想，邪惑不恭敬；
<p/>見沙門梵志，毀 *呰而不 *譽，
<p/>障他人施惠，亦斷受施者；
<p/>如是惡士夫，從此至他世，
<p/>當生苦地獄，從明入冥中。
<p/>若有富士夫，信心、不瞋恨，
<p/>常起慚愧心，惠施離瞋浱<note n="s42.27"/>；
<p/>見沙門梵志、持戒多聞者，
<p/>先奉迎問訊，隨宜給所須，
<p/>勸人令供養，歎施及受者；
<p/>如是等士夫，從此至他世，
<p/>生三十三天，從明而入明。」
<p/>佛說此經已，波斯匿王聞佛所說，歡喜隨喜，作禮而去。
<sid n="1130"/><note n="s42.28"/>
<p/>如是我聞：
<p/>一時，佛住舍衛國祇樹給孤獨園。
<p/>時，波斯匿王白日<note n="s42.29"/>身蒙塵土，來詣佛所，稽首佛足，退坐一面。
<p/>佛言：「大王！從何所來？」
<p/>波斯匿王白佛言：「世尊！彼<note n="s42.30"/>灌頂王<note n="s42.31"/>法，人中自在，精勤方便。王領大地，統理王事，周行觀察，而來至此。」
<p/>佛告大王：「今問大王，隨意答我。譬如有人從東方來，有信<note n="s42.32"/>有緣，未曾虛妄，而白王言：『我東方來，見一石山，極方廣大，不穿不壞，亦無缺壞，磨地而來，一切眾生草木之類悉磨令碎。』南、西、北方亦<note n="s42.33"/>有人來，有信有緣，亦不虛妄，而白王言：『我見石山，方<note n="s42.34"/>廣高大，不斷不壞，亦不缺壞，磨地而來，眾生草木悉皆磨碎。』大王！於意云何？如是像貌大恐怖事，嶮<note n="s42.35"/>惡相殺，眾生運盡，人道難得，當作何計？」
<p/>王白佛言：「若如是者，更無餘計，唯當修善，於佛法、律專心方便。」
<p/>佛告大王：「何故說言：『嶮惡恐怖於世卒起，眾生運盡，人身難得，唯當行法、行義、行福，於佛法教，專精<note n="s42.36"/>方便。』何以不言：『灌頂王位為眾<note n="s42.37"/>人<note n="s42.38"/>首，堪能自在。』王於大地，事務眾人，當須營理耶？」
<p/>王白佛言：「世尊！為復閑時言：『灌頂王位為眾人首，王於大地，多所經營，以言鬪言，以財鬪財，以象鬪象，以車鬪車，以步鬪步，當於爾時，無有自在，若勝若伏。』是故我說：『嶮惡恐怖卒起之時，眾生運盡，人身難得，無有餘計，唯有行義、行法、行福，於佛法教專心歸依。』
<p/> 佛告大王：「如是！如是！經常磨迮，謂惡劫、老、病、死<note n="s42.39"/>，磨迮眾生。當作何計？正當修義、修法、修福、修善、修慈，於佛法中精勤方便。」爾時，世尊而說偈言：
<p/>「如有大石山，高廣無缺壞，
<p/>周遍四方來，磨迮此大地；
<p/>非兵馬呪術，力所能防禦，
<p/>惡劫、老、病、死，常磨迮眾生。
<p/>四種大族姓、栴陀羅獵師、
<p/>在家及出家、持戒、犯戒者，
<p/>一切皆磨迮，無能救護者。
<p/>是故慧士夫，觀察自己利，
<p/>建立清淨信，信佛、法、僧寶，
<p/>身口心清淨，隨順於正法，
<p/>現世名稱流，終則生天上。」
<p/>佛說此經已，波斯匿王聞佛所說，歡喜隨喜，作禮而去。
<sid n="1131"/><note n="s42.40"/>
<p/>如是我聞：
<p/>一時，佛住舍衛國祇樹給孤獨園。
<p/>時，波斯匿王來詣佛所，稽首佛足，退坐一面。時，有尼乾子<note n="s42.41"/>七人、闍祇羅<note n="s42.42"/>七人、一舍羅<note n="s42.43"/>七人，身皆麁大，彷徉行住祇洹門外。
<p/>時，波斯匿王遙見斯等彷徉門外，卽從座起，往至其前，合掌問訊，三自稱名<note n="s42.44"/>言：「我是波斯匿王、拘薩羅王。」
<p/>爾時，世尊告波斯匿王：「汝今何故恭敬斯等，三稱姓名，合掌問訊？」
<p/>王白佛言：「我作是念：世間若有阿羅漢者，斯等則是。」
<p/>佛告波斯匿王：「汝今且止！汝亦不知是阿羅漢、非阿羅漢，不得他心智故。且當親近觀其戒行，久而可知，勿速自決！審諦觀察，勿但洛莫<note n="s42.45"/>！當用智慧，不以不智；經諸苦難，堪能自辨<note n="s42.46"/>；交契計挍，真偽則分。見說知明，久而則知，非可卒識，當須<note n="s42.47"/>思惟，智慧觀察！」
<p/>王白佛言：「奇哉！世尊！善說斯理，言：『久相習，觀其戒行，……乃至見說知明。』我有家人，亦復出家，作斯等形相，周流他國，而復來還，捨其被服，還受五欲。是故當知世尊善說，應與同止，觀其戒行，……乃至言說知<note n="s42.48"/>有智慧。」
<p/>爾時，世尊而說偈言：
<p/>「不以見形相，知人之善惡；
<p/>不應暫相見，而與同心志。
<p/>有現<note n="s42.49"/>身口密，俗心不斂攝；
<p/>猶如;鍮石銅，塗以真金色。
<p/>內懷鄙雜心，外現聖威儀，
<p/>遊行諸國土，欺誑於世人。」
<p/>佛說此經<note n="s42.50"/>已，波斯匿王聞佛所說，歡喜隨喜，作禮而去。
<sid n="1132"/><note n="s42.51"/>
<p/>如是我聞：
<p/>一時，佛住舍衛國祇樹給孤獨園。
<p/>時，波斯匿王為首，幷七國王<note n="s42.52"/>及諸大臣悉共集會，作如是論議：「五欲之中，何者第一？」有一人言：「色最第一。」又復有稱聲、香、味、觸為第一者。中有人言：「我等人人各說第一，竟<note n="s42.53"/>無定判<note n="s42.54"/>，當詣世尊，問如<note n="s42.55"/>此義。如世尊說，當共憶持。」
<p/>爾時，波斯匿王為首，與七國王、大臣、眷屬來詣佛所，稽首佛足，退坐一面，白佛言：「世尊！我等七王與諸中臣如是論議：『五欲功德，何者為勝？』其中有言色勝、有言聲勝、有言香勝、有言味勝、有言觸勝，竟無決定。來問世尊，竟何者勝？」
<p/>佛告諸王：「各隨意適，我悉有餘說，以是因緣，我說五欲功德。然自有人於色適意，止<note n="s42.56"/>愛一色，滿其志願，正<note n="s42.57"/>使過上有諸勝色，非其所愛，不觸不視<note n="s42.58"/>，言己<note n="s42.59"/>所愛最為第一，無過其上。如愛色者，聲、香、味、觸亦皆如是。當其所愛，輒言最勝，歡喜樂著，雖更有勝過其上者，非其所欲，不觸不視，唯我愛者最勝最妙，無比無上。」
<p/>爾時，座中有一優婆塞，名曰栴檀<note n="s42.60"/>，從座起，整衣服，偏袒右肩，合掌白佛：「善說！世尊！善說！善逝！」
<p/>佛告優婆塞：「善說！栴檀！快說！栴檀！」
<p/>時，栴檀優婆塞;卽說偈言：
<p/>「央伽族姓王，服珠瓔珞<note n="s42.61"/>鎧，
<p/>摩竭<note n="s42.62"/>眾慶集，如來出其國；
<p/>名聞普流布，猶如雪山王，
<p/>如淨水<note n="s42.63"/>蓮華，清淨無瑕穢，
<p/>隨日光開敷，芬香熏其國。
<p/>央耆國明顯，猶如空中日<note n="s42.64"/>，
<p/>觀如來慧力，如夜然炬火，
<p/>為眼為大明，來者為決疑。」
<p/>時，諸國王歎言：「善說！栴檀優婆塞！」
<p/>爾時，七王脫七寶上衣，奉優婆塞。
<p/>時，彼七王聞佛所說，歡喜隨喜，從座起去。
<p/>爾時，栴檀優婆塞知諸王去已，從座起，整<note n="s42.65"/>衣服，偏袒右肩，合掌白佛：「今七國王遺我七領上衣，唯願世尊受此七衣，以哀愍故！」
<p/>爾時，世尊為哀愍故，受其七衣，栴檀優婆塞歡喜隨喜，作禮而去。
<sid n="1133"/><note n="s42.66"/>
<p/>如是我聞：
<p/>一時，佛住舍衛國祇樹給孤獨園。
<p/>時，波斯匿王其體肥大，舉體流汗，來詣佛所，稽首佛足，退坐一面，氣息長喘。
<p/>爾時，世尊告波斯匿王：「大王身體極肥盛！」
<p/>大王白佛言：「如是，世尊！患身肥大，常以此身極肥大故，慚恥厭苦。」
<p/>爾時，世尊;卽說偈言：
<p/>「人當自繫念，每食知節量；
<p/>是則諸受薄，安消而保壽。」
<p/>時，有一年少，名;欝多羅，於會中坐。時，波斯匿王告;欝多羅：「汝能從世尊受向所說偈，每至食時，為我誦不？若能爾者，賜金錢十萬，亦常與食。」
<p/>;欝多羅白王：「奉教當誦！」
<p/>時，波斯匿王聞佛所說，歡喜隨喜，作禮而去。
<p/>時，;欝多羅知王去已，至世尊前，受所說偈，於王<note n="s42.67"/>食時，食食為誦，白言大王：「如佛、世尊、如來、應、等正覺所知所見，而說斯偈：
<p/>『人當自繫念，每食知節量；
<p/>是則諸受薄，安消而保壽。』」
<p/>如是，波斯匿王漸至後時，身體𦟛細，容貌端正，處樓閣上，向佛住處合掌恭敬，右膝著地，三說是言：「南無敬禮世尊、如來、應、等正覺，南無敬禮世尊、如來、應、等正覺，與我現法利益、後世利益、現法後世利益，以其飯食知節量故。」
<sid n="1134"/><note n="s42.68"/>
<p/>如是我聞：
<p/>一時，佛住舍衛國。
<p/>時，有年少阿修羅<note n="s42.69"/>來詣佛所，於佛面前麁惡不善語，瞋罵呵責。
<p/>爾時，世尊卽說偈言：
<p/>「不怒勝瞋恚，不善以善伏，
<p/>惠施伏慳貪，真言壞妄語。
<p/>不罵亦不虐，常住賢聖心；
<p/>惡人住瞋恨，不動如石山<note n="s42.70"/>。
<p/>起瞋恚能持，勝制狂馬車<note n="s42.71"/>；
<p/>我說善御士，非彼攝繩<note n="s42.72"/>者。」
<p/>時，年少阿修羅白佛言：「瞿曇！我今悔過，如愚如癡，不辯<note n="s42.73"/>不善，於瞿曇面前訶罵毀辱。」如是懺悔已，時，阿修羅聞佛所說，歡喜隨喜，作禮而去。
<sid n="1135"/><note n="s42.74"/>
<p/>如是我聞：
<p/>一時，佛住舍衛國祇樹給孤獨園。
<p/>時，有年少賓耆迦婆羅門來詣佛所，於世尊面前作麁惡不善語，瞋罵呵責。
<p/>爾時，世尊告年少賓耆迦：「若於一時吉星之日，汝當會諸宗親眷屬耶？」
<p/>賓耆白佛：「如是，瞿曇！」
<p/>佛告賓耆：「若汝宗親不受食者，當如之何？」
<p/>賓耆白佛：「不受食者，食還屬我。」
<p/>佛告賓耆：「汝亦如是，如來面前作𡸜惡不善語，罵辱呵責，我竟不受，如此罵者，應當屬誰？」
<p/>賓耆白佛：「如是，瞿曇！彼雖不受，且以相贈，則便是與。」
<p/>佛告賓耆：「如是不名更相贈遺，何得便為相與？」
<p/>賓耆白佛：「云何名為更相贈遺，名為相與？云何名不受相贈遺，不名相與？」
<p/>佛告賓耆：「若當如是罵則報罵，瞋則報瞋，打則報打，鬪則報鬪，名相贈遺，名為相與。若復，賓耆！罵不報罵，瞋不報瞋，打不報打，鬪不報鬪，若如是者，非相贈遺，不名相與。」
<p/>賓耆白佛：「瞿曇！我聞古昔婆羅門長老宿重行道大師所說：『如來、應、等正覺，面前罵辱，瞋恚呵責，不瞋不怒。』而今瞿曇有瞋恚耶？」
<p/>爾時，世尊卽說偈言：
<p/>「無瞋何有瞋？正命以調伏，
<p/>正智心解脫，慧者無有瞋。
<p/>以瞋報瞋者，是則為惡人；
<p/>不以瞋報瞋，臨敵伏難伏；
<p/>不瞋勝於瞋，三偈如前說。」
<p/>爾時，年少賓耆白佛言：「悔過！瞿曇！如愚如癡，不 *辯不善，而於沙門瞿曇面前麁惡不善語，瞋罵呵責。」聞佛所說，歡喜隨喜，作禮而去。
<sid n="1136"/><note n="s42.75"/>
<p/>如是我聞：
<p/>一時，佛住舍衛國東園鹿子母講堂<note n="s42.76"/>。
<p/>爾時，世尊晡時從禪覺，詣講堂東蔭蔭中，露地經行。
<p/>時，有健罵婆羅豆婆遮婆羅門<note n="s42.77"/>來詣佛所，世尊面前作麁惡不善語，罵詈呵責。世尊經行，彼隨世尊後行。世尊經行已竟，住於一處，彼<note n="s42.78"/>婆羅門言：「瞿曇伏耶？」
<p/>爾時，世尊卽<note n="s42.79"/>說偈言：
<p/>「勝者更增怨，伏者臥不安；
<p/>勝伏二俱捨，是得安隱眠。」
<p/>婆羅門白言：「瞿曇！我今悔過，如愚如癡，不 *辯不善，何於瞿曇面前作麁惡不善語，罵詈呵責？」
<p/>時，婆羅門聞佛所說，歡喜隨喜，復道而去。
<sid n="1137"/><note n="s42.80"/>
<p/>如是我聞：
<p/>一時，佛住舍衛國東園鹿子母講堂<note n="s42.81"/>。世尊晨朝著衣持鉢，入舍衛城乞食。時，健罵婆羅豆婆遮婆羅門<note n="s42.82"/>遙見世尊，作麁惡不善語，瞋罵呵責，把土坌佛。時，有逆風，還吹其土，反自坌身。
<p/>爾時，世尊卽說偈言：
<p/>「若人無瞋恨，罵辱以加者，
<p/>清淨無結垢，彼惡還歸己；
<p/>猶如土坌彼，逆風還自污。」
<p/>時，彼婆羅門白佛言：「悔過！瞿曇！如愚如癡，不善不 *辯，何於瞿曇面前; 麁惡不善語，瞋罵呵責？」
<p/>時，婆羅門聞佛所說，歡喜隨喜，復道而去。
<sid n="1138"/><note n="s42.83"/>
<p/>如是我聞：
<p/>一時，佛在拘薩羅人間遊行，至舍衛國祇樹給孤獨園。
<p/>時，有婆羅門名曰違義<note n="s42.84"/>，聞沙門瞿曇從拘薩羅國人間遊行，至舍衛國祇樹給孤獨園。聞已，作是念：我當往詣沙門瞿曇所，聞所說法，當反其義。作是念已，往詣精舍，至世尊所。
<p/>爾時，世尊無量眷屬圍繞說法。世尊遙見違義婆羅門來，卽默然住。
<p/>違義婆羅門白佛言：「瞿曇說法，樂欲聞之！」
<p/>爾時，世尊卽說偈言：
<p/>「違義婆羅門，未能解深義；
<p/>內懷嫉恚心，欲為法留難。
<p/>調伏違反心，諸不信樂意；
<p/>息諸障礙<note n="s42.85"/>垢，則解深妙說。」
<p/>時，違義婆羅門作是念：沙門瞿曇已知我心。聞佛所說，歡喜隨喜，從座起而去。
<sid n="1139"/><note n="s42.86"/>
<p/>如是我聞：
<p/>一時，佛住舍衛國祇樹給孤獨園。世尊晨朝著衣持鉢，入舍衛城乞食。
<p/>時，有不害<note n="s42.87"/>婆羅門來詣佛所，白佛言：「世尊！我名不 *害，為稱實不？」
<p/>佛告婆羅門：「如是稱實者，若身不 *害，若口不 *害，若心不 *害，則為稱實。」爾時，世尊卽說偈言：
<p/>「若心不殺害，口、意亦俱然；
<p/>是則為離害，不恐怖眾生。」
<p/>佛說此經已，不 *害婆羅門聞佛所說，歡喜隨喜，復道而去。
<sid n="1140"/><note n="s42.88"/>
<p/>如是我聞：
<p/>一時，佛住王舍城迦蘭陀竹園。世尊晨朝著衣持鉢，入王舍城乞食，次第行乞至火與<note n="s42.89"/>婆羅門舍。
<p/>火與婆羅門遙見佛來，卽具眾美飲<note n="s42.90"/>食，滿鉢與之。
<p/>如是二日、三日，乞食復至其舍。
<p/>火與婆羅門遙見佛來，作是念：禿頭沙門何故數來，貪美食耶？
<p/>爾時，世尊知火與婆羅門心念已，卽說偈言：
<p/>「上天<note n="s42.91"/>日日雨，田夫日夜耕，
<p/>數數殖<note n="s42.92"/>種子，是田數收穀。
<p/>如人數懷妊<note n="s42.93"/>，乳牛數懷犢，
<p/>數數有求者，則能數惠施。
<p/>數數惠施故，常得大名稱，
<p/>數數棄死屍，數數哭悲戀，
<p/>數數生數死，數數憂悲苦，
<p/>數數以火燒，數數諸蟲食。
<p/>若得賢聖道，不數受諸有，
<p/>亦不數生死，不數憂悲苦，
<p/>不數數火燒，不數諸蟲食。」
<p/>時，火與婆羅門聞佛說偈，還得信心，復以種種飲食滿鉢與之，世尊不受，以因說偈而施故，復說偈言：
<p/>「因為說偈法，不應受飲食；
<p/>當觀察自法，說法不受食。
<p/>婆羅門當知：斯則淨命活，
<p/>應以餘供養，純淨大仙人；
<p/>已盡諸有漏，穢法悉已斷，
<p/>供養以飲食，於其良福田；
<p/>欲求福德者，則我田為良！」
<p/>火與婆羅門白佛：「今以此食，應著何所？」
<p/>佛告婆羅門：「我不見諸天、魔、梵、沙門、婆羅門、天神、世人有能食此信施，令身安樂。汝持是食去棄於無蟲水中，及少生草地。」
<p/>時，婆羅門卽以此食持著無蟲水中，水卽<note n="s42.94"/>烟出，沸聲啾啾；譬如鐵丸燒令火色，擲著水中，水卽烟起，沸聲啾啾，亦復如是。婆羅門持此飲食著水中，水卽烟出，沸聲啾啾。於時火與婆羅門歎言：「甚奇！瞿曇！大德大力，能令此食而作神變。」
<p/>時，火與婆羅門因此飯食神變，得信敬心，稽首佛足，退住一面，白佛言：「世尊！我今可得於正法中出家、受具足，修梵行不？」
<p/>佛告婆羅門：「汝今可得於正法中出家、受具足。」
<p/>彼卽出家已，作是思惟：所以族姓子剃除髮鬚<note n="s42.95"/>，著袈裟衣，正信、非家、出家學道，……乃至得阿羅漢，心善解脫。
<sid n="1141"/><note n="s42.96"/>
<p/>如是我聞：
<p/>一時，佛住舍衛國祇樹給孤獨園。
<p/>時，舍衛國中婆肆吒<note n="s42.97"/>婆羅門女信佛、法、僧，歸佛、歸法、歸比丘僧。於佛、法、僧已離狐疑，於苦集<note n="s42.98"/>盡道亦離疑惑；見諦得果，得無間<note n="s42.99"/>慧。其夫是婆羅豆婆遮種姓婆羅門。每至左右所為作時，有小得失，卽稱南無佛，向如來所住方面，隨方合掌，三說是言：「南無多陀阿伽度、阿羅呵、三藐三佛陀<note n="s42.100"/>，身純金色
<p/>，圓光一尋，方身圓滿，如尼拘律樹<note n="s42.101"/>；善說妙法，牟尼之尊，仙人上首，是我大師！」
<p/>時，夫婆羅門聞之，瞋恚不喜，語其婦言：「為鬼著耶？無有此義，捨諸三明大德婆羅門，而稱歎彼禿頭沙門。黑闇之分，世所不稱。我今當往共汝大師論議，足知勝如。」
<p/>婦語夫言：「不見諸天、魔、梵、沙門、婆羅門、諸神、世人能共世尊、如來、應、等正覺──金色之身，圓光一尋，如尼拘律樹圓滿之身，言說微妙，仙人上首，我之大師共論議者。然今婆羅門且往，自可知之！」
<p/>時，婆羅門卽往詣佛<note n="s42.102"/>，面相問訊慰勞已，退坐一面，而說偈言：
<p/>「為殺於何等，而得安隱眠？
<p/>為殺於何等，令心得無憂？
<p/>為殺於何等，瞿曇所稱歎<note n="s42.103"/>？」
<p/>爾時，世尊知婆羅門心之所念，而說偈言：
<p/>「殺於瞋恨者，而得安隱眠。
<p/>殺於瞋恚者，而心得無憂。
<p/>瞋恚為毒本，能害甘種子；
<p/>能害於彼者，賢聖所稱歎；
<p/>若能害彼者，其心得無憂<note n="s42.104"/>。」
<p/>時，婆羅豆婆遮婆羅門聞佛所說，示教照喜，次第說法，謂說施，說戒，說生天法，說欲味著為災患煩惱，清淨出要，遠離隨順，福利清淨，分別廣說；譬如清淨白㲲<note n="s42.105"/>，易為染色。如是，婆羅豆婆遮婆羅門卽於座上，於四聖諦得無間<note n="s42.106"/>等，所謂苦、集、滅、道。
<p/>是婆羅門見法、得法、知法、入法，度諸疑惑，不由他度，於正法、律得無所畏。卽從座起，偏露右肩，合掌白佛：「已度，世尊！已度，善逝！我今歸佛、歸法、歸比丘僧已，盡其壽命，為優婆塞，證知我！」
<p/>時，婆羅豆婆遮婆羅門聞佛所說，歡喜隨喜，作禮而去，還歸自家。
<p/>其婦優婆夷遙見夫來，見已，白言：「已與如來、應、等正覺──純金色身，圓光一尋，如尼拘律樹圓滿之身，妙說之上，仙人之首，大牟尼尊，為我大師共論議<note n="s42.107"/>耶？」
<p/>其夫答言：「我未嘗見諸天、魔、梵、沙門、婆羅門、諸神、世人有<note n="s42.108"/>能與如來、應、等正覺──真金色身，圓光一尋，如尼拘律樹圓滿之身，妙說之上，諸仙之首，牟尼之尊，汝之大師共論 *議也。汝今與我作好法衣，我持至世尊所出家學道。」
<p/>時，婦悉以鮮潔白 *㲲，令作法衣<note n="s42.109"/>。
<p/>時，婆羅門持衣往詣世尊所，稽首禮足，退住一面，白言<note n="s42.110"/>：「世尊！我今可得於世尊法中出家學道，修梵行不？」
<p/>佛告婆羅門：「汝今可得於此法、律出家學道，修諸梵行。」
<p/>𣈳出家已，獨靜思惟：所以善男子剃除鬚髮，著袈裟衣，出家學道，……乃至得阿羅漢，心善解脫。
<sid n="1142"/><note n="s42.111"/>
<p/>如是我聞：
<p/>一時，佛住舍衛國祇樹給孤獨園。
<p/>時，有魔瞿婆羅門<note n="s42.112"/>來詣佛所，與世尊面相問訊慰勞已，退坐一面，白佛言：「瞿曇！我於家中常行布施，若一人來，施於一人；若二人、三人，乃至百千，悉皆施與。我如是施，得多福不？」
<p/>佛告婆羅門：「汝如是施，實得大福。所以者何？以於家中常行布施，一人來乞，𣈳施一人；二人、三人，乃至百千，悉皆施與故，卽得大福。」
<p/>時，魔瞿婆羅門卽說偈言：
<p/>「在家所為作，布施復大會，
<p/>因此惠施故，欲求大功德。
<p/>今問於牟尼，我之所應知，
<p/>同梵天所見，為我分別說。
<p/>云何為解脫，勝妙之善趣？
<p/>云何修方便，得生於梵世？
<p/>云何隨樂施，生明勝梵天？」
<p/>爾時，世尊說偈答言：
<p/>「施者設大會，隨彼愛<note n="s42.113"/>樂施，
<p/>歡喜淨信心，攀緣善功德。
<p/>以其所建立，求離諸過惡，
<p/>遠離於貪欲，其心善解脫！
<p/>修習於慈心，其功德無量；
<p/>況復加至誠，廣施設大會？
<p/>若於其中間，所得諸善心，
<p/>正向善解脫，或餘純善趣，
<p/>如是勝因緣，得生於梵世。
<p/>如是之惠施，其心平等故，
<p/>得生於梵世，其壽命延長。」
<p/>時，魔瞿婆羅門聞佛所說，歡喜隨喜，從座起而去。
<sid n="1143"/><note n="s42.114"/>
<p/>如是我聞：
<p/>一時，佛住舍衛國祇樹給孤獨園。
<p/>時，有持華<note n="s42.115"/>蓋、著舍勒<note n="s42.116"/>導從婆羅門來詣佛所，與世尊面相問訊慰勞已，退坐一面，而說偈言：
<p/>「無非婆羅門，所行為清淨；
<p/>剎利修苦行，於淨<note n="s42.117"/>亦復乖。
<p/>三典<note n="s42.118"/>婆羅門，是則為清淨；
<p/>如是清淨者，不在餘眾生。」
<p/>爾時，世尊說偈答言：
<p/>「不知清淨道，及諸<note n="s42.119"/>無上淨，
<p/>於餘求淨<note n="s42.120"/>者，至竟無淨時。」
<p/>婆羅門白佛：「瞿曇說清淨道及無上清淨耶？何等為清淨道？何等為無上清淨？」
<p/>佛告婆羅門：「正見者為清淨道；正見修習多修習，斷貪欲、斷瞋恚、斷愚癡。若婆羅門貪欲永斷，瞋恚、愚癡永斷，一切煩惱永斷，是名無上清淨。正志、正語、正業、正命、正方便、正念、正定，是名清淨道；正定修習多修習已，斷貪欲、斷瞋恚、斷愚癡。若婆羅門貪欲永斷，瞋恚、愚癡永斷，一切煩惱永斷，是名無上清淨。」
<p/>婆羅門白佛言：「瞿曇說清淨道、無上清淨耶？瞿曇！世務多事，今且辭還。」
<p/>佛告婆羅門：「宜知是時。」
<p/>持華蓋著舍勒導從婆羅門聞佛所說，歡喜隨喜，從座起去。
<sid n="1144"/><note n="s42.121"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，有異婆羅門來詣佛所，與世尊面相問訊慰勞已，退坐一面，而說偈言：
<p/>「云何為尸羅<note n="s42.122"/>？云何正<note n="s42.123"/>威儀？
<p/>云何為功德？云何名為業？
<p/>成就何等法，羅漢婆羅門？」
<p/>爾時，世尊說偈答言：
<p/>「宿命憶念智，見生天、惡趣，
<p/>得諸受生盡，牟尼明決定<note n="s42.124"/>。
<p/>知心善解脫，解脫一切貪，
<p/>具足於三明，三明婆羅門。」
<p/>佛說此經已，異婆羅門聞佛所說，歡喜隨喜，從座起而去。
<sid n="1145"/><note n="s42.125"/>
<p/>如是我聞：
<p/>一時，佛住舍衛國祇樹給孤獨園。
<p/>爾時<note n="s42.126"/>，世尊晨朝著衣持况，入舍衛城乞食，尊者阿難從世尊後。
<p/>時，有二老男<note n="s42.127"/>女，是其夫婦，年耆根熟，僂<note n="s42.128"/>背<note n="s42.129"/>如鉤，詣<note n="s42.130"/>里巷頭，燒糞掃處，俱蹲向火。
<p/>世尊見彼二老夫婦，年耆愚老， *僂背如鉤，俱蹲向火，猶如老鵠，欲心相視。見已，告尊者阿難：「汝見彼夫婦二人，年耆愚老，僂背<note n="s42.131"/>如鉤，俱蹲向火，猶如老鵠，欲心相視不？」
<p/>阿難白佛：「如是，世尊！」
<p/>佛告阿難：「此二老夫婦，於年少時盛壯之身，勤求財物者，亦可得為舍衛城中第一富長者；若復剃除鬚髮，著袈裟衣，正信、非家、出家學道，精勤修習者，亦可得阿羅漢第一上果。於第二分盛壯之身，勤求財物，亦可得為舍衛城中第二富者；若復剃除鬚髮，著袈裟衣，正信、非家、出家學道者，亦可得阿那含果證。若於第三分中年之身，勤求財物，亦可得為舍衛城中第三富者；若剃鬚髮，著袈裟衣，正信、非家、出家學道者，亦可得<note n="s42.132"/>為<note n="s42.133"/>斯陀含果證。若於第四分老年之身，勤求財物，亦可得為舍衛城中第四富者；若剃鬚髮，著袈裟衣，正信、非家、出家學道者，亦可得為須陀洹果證<note n="s42.134"/>。彼於今日，年耆根熟，無有錢財，無有方便，無所堪能，不復堪能，若覓錢財，亦不能得勝過人法。」
<p/>爾時，世尊復說偈言：
<p/>「不行梵行故，不得年少財；
<p/>思惟古昔事，眠地如曲弓。
<p/>不修於梵行，不得年少財；
<p/>猶如老鵠鳥，守死於空池！」
<p/>佛說此經已，尊者阿難陀聞佛所說，歡喜奉行！
<sid n="1146"/><note n="s42.135"/>
<p/>如是我聞：
<p/>一時，佛住舍衛國祇樹給孤獨園，……如上說。差別者，唯說異偈言：
<p/>「老死之所壞，身及所受滅，
<p/>唯有惠施福，為隨己資糧。
<p/>依於善攝護，及修禪功德，
<p/>隨力而行施，錢財及飲食，
<p/>於群則<note n="s42.136"/>眠覺，非為空自活。」
<p/>佛說此經已，彼婆<note n="s42.137"/>羅門聞佛所說，歡喜隨喜，作禮而去<note n="s42.138"/>。
<p/>雜阿含經卷第四十二
<note n="s43.1"/>
<sid n="1147"/><note n="s43.2"/>
<p/>如是我聞：
<p/>一時，佛住舍衛國祇樹給孤獨園。
<p/>時，有年少婆羅門名;欝多羅<note n="s43.3"/>，來詣佛所，與世尊面相問訊慰勞已，退坐一面，白佛言：「世尊！我常如法行乞，持用供養父母，令得樂<note n="s43.4"/>離苦。世尊！我作如是，為多福不？」
<p/>佛告;欝多羅：「實有多福，所以者何？若有如法乞求，供養父母，令其安樂，除苦惱者，實有大福。」爾時，世尊卽說偈言：
<p/>「如法<note n="s43.5"/>於父母，恭敬修供養；
<p/>現世名稱流，命終生天上。」
<p/>佛說此經已，年少;欝多羅歡喜隨喜，作禮而去。
<sid n="1148"/><note n="s43.6"/>
<p/>如是我聞：
<p/>一時，佛住舍衛國祇樹給孤獨園。
<p/>時，有年少婆羅門名優波迦，來詣佛所，與世尊面相問訊慰勞已，退坐一面，白佛言：「瞿曇！諸婆羅門常稱歎邪盛<note n="s43.7"/>大會，沙門瞿曇亦復稱歎邪盛大會不？」
<p/>佛告優波迦：「我不一向稱歎，或有邪盛大會可稱歎，或有邪盛大會不可稱歎。」
<p/>優波迦白佛：「何等邪盛大會可稱歎？何等邪盛大會不可稱歎？」
<p/>佛告優波迦：「若邪盛大會繫羣少特牛、水特、水牸，及諸羊犢小小眾生悉皆傷殺，逼迫苦切，僕使作人，鞭笞恐怛，悲泣號呼，不喜不樂，眾苦作役，如是等邪盛大會，我不稱歎，以造大難故。若復大會不繫縛羣牛，……乃至不令眾生辛苦作役者，如是邪盛大會，我所稱歎，以不造大難故。」爾時，世尊卽說偈言：
<p/>「馬祀<note n="s43.8"/>等大會，造諸大難事，
<p/>如是等邪盛，大仙<note n="s43.9"/>不稱歎。
<p/>繫縛諸眾生，殺害微細蟲，
<p/>是非為正會，大仙不隨順。
<p/>若不害眾生，造作眾難者，
<p/>是等名<note n="s43.10"/>正會，大仙隨稱歎！
<p/>惠施修供養，為應法邪盛，
<p/>施者清淨心，梵行良福田。
<p/>如是大會者，是則羅漢會，
<p/>是會得大果，諸天皆歡喜。
<p/>自行恭敬請，自手而施與，
<p/>彼我悉清淨，是施得大果！
<p/>慧者如是施，信心應解脫，
<p/>無罪樂世間，智者往生彼。」
<p/>佛說此經已，優波迦婆羅門聞佛所說，歡喜隨喜，作禮而去。
<sid n="1149"/><note n="s43.11"/>
<p/>如是我聞：
<p/>一時，佛住舍衛國祇樹給孤獨園，……廣說如上。差別者，謂隨說異偈言：
<p/>「無為無諸難，邪盛時清淨，
<p/>如法隨順行，攝護諸梵行。
<p/>馨香歸世界，超過諸凡鄙，
<p/>佛於邪盛善，稱歎此邪盛。
<p/>惠施修供養，邪盛隨所應，
<p/>淨信平等施，梵行良福田。
<p/>彼作如是施，是施羅漢田，
<p/>如是廣大施，諸天所稱歎！
<p/>自行恭敬請，自手而供養，
<p/>等攝自他故，邪盛得大果。
<p/>慧者如是施，淨信心解脫，
<p/>於無罪世界，智者往生彼。」
<p/>佛說此經已，優波迦婆羅門聞佛所說，歡喜作禮而去。
<sid n="1150"/><note n="s43.12"/>
<p/>如是我聞：
<p/>一時，佛住舍衛國祇樹給孤獨園。
<p/>時，有年少婆羅門名;欝闍迦<note n="s43.13"/>，來詣佛所，稽首佛足，退坐一面，白佛言：「世尊！俗人<note n="s43.14"/>在家當行幾法，得現法安及現法樂？」
<p/>佛告婆羅門：「有四法，俗人在家得現法安、現法樂。何等為四？謂方便具足<note n="s43.15"/>、守護具足、善知識具足、正命具足<note n="s43.16"/>。
<p/>「何等為方便具足？謂善男子種種工巧業處以自營生，謂種田、商賈，或以王事，或以書疏筭<note n="s43.17"/>畫。於彼彼工巧業處精勤修行，是名方便具足。
<p/>「何等為守護具足？謂善男子所有錢穀，方便所得，自手執作，如法而得，能極守護，不令王、賊、水、火劫奪漂沒令<note n="s43.18"/>失，不善守護者亡<note n="s43.19"/>失，不愛念者輒取，及諸災患所壞，是名善男子善<note n="s43.20"/>守護。
<p/>「何等為善知識具足？若有善男子不落度、不放逸、不虛妄、不凶險，如是知識能善安慰，未生憂苦能令不生，已生憂苦能令開覺；未生喜樂能令速生，已生喜樂護令不失，是名善男子善知識具足。
<p/>「云何為正命具足？謂善男子所有錢財出內稱量，周圓掌護，不令多入少出也、多出少入也。如執秤<note n="s43.21"/>者，少則增之，多則減之，知平而捨。如是，善男子稱量財物，等入等出，莫令入多出少、出多入少。若善男子無有錢財而廣散用，以此生活，人皆名為優曇鉢果<note n="s43.22"/>，無有種子，愚癡貪<note n="s43.23"/>欲，不顧其後。或有善男子財物豐多，不能食用，傍人皆言是愚癡人如餓死狗。是故，善男子所有錢財能<note n="s43.24"/>自稱量，等入等出，是名正命具足。如是，婆羅門！四法成就，現法安、現法樂。」
<p/>婆羅門白佛言：「世尊！在家之人有幾法，能令後世安、後世樂？」
<p/>佛告婆羅門：「在家之人有四法，能令後世安、後世樂。何等為四？謂信具足、戒具足、施具足、慧具足。
<p/>「何等為信具足？謂善男子於如來所，得信敬心，建立信本，非諸天、魔、梵及餘世人同法所壞，是名善男子信具足。
<p/>「何等戒具足？謂善男子不殺生、不偷盜、不邪婬、不妄語、不飲酒，是名戒具足。
<p/>「云何施具足？謂善男子離慳垢<note n="s43.25"/>心，在於居家，行解脫施，常自手與，樂修行捨，等心行施，是名善男子施具足。
<p/>「云何為慧具足？謂善男子苦聖諦如實知，集<note n="s43.26"/>、滅、道聖諦如實知，是名善男子慧具足。若善男子在家行此四法者，能得後世安、後世樂。」
<p/>爾時，世尊復說偈言：
<p/>「方便建諸業，積集能守護，
<p/>知識善男子，正命以自活。
<p/>淨信、戒具足，惠施離慳 *垢，
<p/>淨除於迷<note n="s43.27"/>道，得後世安樂！
<p/>若處於居家，成就於八法，
<p/>審諦尊所說，等正覺所知，
<p/>現法得安隱，現法喜樂住，
<p/>後世喜樂住。」
<p/>佛說此經已，;欝闍迦聞佛所說，歡喜隨喜，作禮而去。
<sid n="1151"/><note n="s43.28"/>
<p/>如是我聞：
<p/>一時，佛在拘薩羅人間遊行，至舍衛國祇樹給孤獨園。
<p/>爾時，舍衛國有憍慢<note n="s43.29"/>婆羅門止住，父母種姓俱淨，無瑕點<note n="s43.30"/>能說者，七世相承悉皆清淨；為婆羅門師，言論通達，諸論記典悉了萬名，解法優劣，分別<note n="s43.31"/>諸字，悉知萬事久遠本末因緣<note n="s43.32"/>，句句記說；容貌端正<note n="s43.33"/>。或生志高、族姓志高、容色志高、聰明志高、財富志高，不敬父母、諸尊、師長。聞沙門瞿曇在拘薩羅國人間遊行，至舍衛國祇樹給孤獨園。聞已，作是念：我當往彼沙門瞿曇所，若有所說，我當共論；無所說者，默然而還。
<p/>時，憍慢婆羅門乘白馬車，諸年少婆羅門前後導從，持金柄傘蓋，手執金瓶，往見世尊。至於園門，下車步進。
<p/>爾時，世尊與諸大眾圍遶說法，不時顧念憍慢婆羅門。
<p/>時，憍慢婆羅門作是念：沙門瞿曇不顧念我，且當還<note n="s43.34"/>去。
<p/>爾時，世尊知憍慢婆羅門心念而說偈言：
<p/>「憍慢既來此，不善更增慢；
<p/>向以義故來，應轉增其義。」
<p/>時，憍慢婆羅門作是念：沙門瞿曇已知我心。欲修敬禮。
<p/>爾時，世尊告憍慢婆羅門：「止！止！不須作禮，心淨已足。」
<p/>時，諸大眾咸各高聲唱言：「奇哉！世尊！大德大力。今此憍慢婆羅門恃生憍慢、族姓憍慢、容色憍慢、聰明憍慢、財富憍慢，不敬父母、諸尊、師長，今於沙門瞿曇所謙卑下下，欲接足禮。」
<p/>時，憍慢婆羅門於大眾前唱令靜默，而說偈言：
<p/>「云何不起慢？云何起恭敬？
<p/>云何善慰喻<note n="s43.35"/>？云何善供養？」
<p/>爾時，世尊說偈答言：
<p/>「父母及長兄，和尚<note n="s43.36"/>諸師長，
<p/>及諸尊重者，所不應生慢。
<p/>應當善恭敬，謙下而問訊，
<p/>盡心而奉事，兼設諸供養。
<p/>離貪、恚、癡心，漏盡阿羅漢，
<p/>正智善解脫，伏諸憍慢心，
<p/>於此賢聖等，合掌稽首禮！」
<p/>爾時，世尊為憍慢婆羅門種種說法，示教照喜。如佛世尊次第說法，說布施、持戒、生天功德，愛、欲、味、患，煩惱清淨，出要、遠離諸清淨分。如是廣說，如白淨衣無諸黑惡，速受染色。憍慢婆羅門卽<note n="s43.37"/>於座上解四聖諦苦 *集滅道，得無間等。
<p/>時，憍慢婆羅門見法、得法、知法、入法，度諸疑惑，不由他度，於正法中得無所畏，卽從座起，整衣服，為佛作禮，合掌白佛：「我今可得於正法中出家、受具足不？」
<p/>佛告憍慢婆羅門：「汝今可得於正法中出家、受具足。」
<p/>彼卽出家，獨靜<note n="s43.38"/>思惟：所以善男子剃除鬚髮，著袈裟衣，正信、非家、出家學道，得阿羅漢，心善解脫。
<sid n="1152"/><note n="s43.39"/>
<p/>如是我聞：
<p/>一時，佛在拘薩羅人間遊行，至舍衛國祇樹給孤獨園。
<p/>時，有長身<note n="s43.40"/>婆羅門，作如是邪盛大會：以七百特牛行列繫柱，特、牸、水牛及諸羊犢、種種小蟲悉皆繫縛，辦諸飲食、廣行布施，種種外道從諸國國皆悉來集邪盛會所。
<p/>時，長身婆羅門聞沙門瞿曇從拘薩羅人間遊行，至舍衛國祇樹給孤獨園，作是念：我今辦邪盛大會，所以七百特牛行列繫柱，……乃至小小諸蟲皆悉繫縛。為邪盛大會故，種種異道從諸國國來至會所。我今當往沙門瞿曇所問邪盛法，莫令我作邪盛大會分數中有所短少。作是念已，乘白馬車，諸年少婆羅門前後導從，持金柄傘蓋，執金澡瓶，出舍衛城，詣世尊所，恭敬承事。至精舍門，下車步進，至於佛前，面相問訊慰勞已，退坐一面，白佛言：「瞿曇！我今欲作邪盛大會，以七百特牛行列繫柱，……乃至小小諸蟲皆悉繫縛。為邪盛大會故，種種異道從諸國國皆悉來至邪盛會所。又聞瞿曇從拘薩羅人間遊行，至舍衛國祇樹給孤獨園，我今故來請問瞿曇邪盛大會法諸物分數，莫令我所作邪盛大會諸分數之中有所短少。」
<p/>佛告婆羅門：「或有一邪盛大會主行施作福而生於罪，為三刀劍之所刻削，得不善果報。何等三？謂身刀劍、口刀劍、意刀劍<note n="s43.41"/>。
<p/>「何等為意刀劍生諸苦報？如一會主造作大會，作是思惟：我作邪盛大會，當殺爾所少壯特牛，爾所水特、水牸，爾所羊犢及種種諸蟲。是名意刀劍生諸苦報。如是施主雖念作種種布施、種種供養，實生於罪！
<p/>「云何為口刀劍生諸苦報？有一會主造作大會，作如是教：我今作邪盛大會，汝等當殺爾所少壯特牛，……乃至殺害爾所微細蟲。是名口刀劍生諸苦報。大會主雖作是布施、供養，實生於罪！
<p/>「云何為身刀劍生諸苦報？謂有一大會主造作大會，自手傷殺爾所特牛，……乃至殺害種種細蟲，是名身刀劍生諸苦報。彼大會主雖作是念種種布施、種種供養，實生於罪！
<p/>「然婆羅門當勤供養三火，隨時恭敬，禮拜奉事，施其安樂。何等為三？一者根本，二者居家，三者福田<note n="s43.42"/>。
<p/>「何者為根本火<note n="s43.43"/>，隨時恭敬，奉事供養，施其安樂？謂善男子方便得財，手足勤苦，如法所得，供養父母，令得安樂，是名根本火。何故名為根本？若善男子從彼而生，所謂父母，故名根本。善男子以崇本故，隨時恭敬，奉事供養，施以安樂。
<p/>「何等為居家火，善男子隨時育養<note n="s43.44"/>，施以安樂？謂善男子方便得財，手足勤苦，如法所得，供給妻子、宗親、眷屬、僕使、傭客，隨時給與，恭敬施安，是名家火。何故名家<note n="s43.45"/>？其善男子處於居家，樂則同樂，苦則同苦，在所為作皆相順從，故名為家<note n="s43.46"/>。是故善男子隨時供給，施與安樂。
<p/>「何等名福<note n="s43.47"/>田火，善男子隨時恭敬，尊重供養，施其安樂？謂善男子方便得財，手足勤勞，如法所得，奉事供養諸沙門、婆羅門──善能調伏貪、恚、癡者，如是等沙門、婆羅門，建立福田，崇向增進，樂分樂報，未來生天，是名 *福田火。何故名田？為世福田，謂為應供，是故名田。是善男子隨時恭敬，奉事供養，施其安樂。」爾時，世尊復說偈言：
<p/>「根本及居家，應供福田火，
<p/>是火增供養，充足安隱樂。
<p/>無罪樂世間，慧者往生彼，
<p/>如法財復會，供養所應養，
<p/>供養應養故，生天得名稱。
<p/>「然，婆羅門！今善男子先<note n="s43.48"/>所供養三火應斷令滅。何等為三？謂貪欲火、瞋恚火、愚癡火<note n="s43.49"/>。所以者何？若貪火不斷不滅者，自害害他，自他俱害，現法得罪，後世得罪，現法後世得罪，緣彼而生心法憂苦；恚火、癡火亦復如是。婆羅門！若善男子事積薪火<note n="s43.50"/>，隨時辛苦，隨時然，隨時滅火<note n="s43.51"/>因緣受苦。」
<p/>爾時，長身婆羅門默然而住。
<p/>時，有婆羅門子名;欝多羅，於會中坐。
<p/>長身婆羅門須臾默然，思惟已，告;欝多羅：「汝能往至邪盛會所，放彼繫柱特牛及諸眾生受繫縛者，悉皆<note n="s43.52"/>放不？而告之言：『長身婆羅門語汝：隨意自在，山澤曠野，食不斷草，飲淨流水，四方風中受諸快樂。』」
<p/>;欝多羅白言：「隨大師教！」卽往彼邪盛會所放諸眾生，而告之言：「長身婆羅門語汝：『隨其所樂，山澤曠野，飲水食草，四風自適。』」
<p/>爾時，世尊知;欝多羅。知已，為長身婆羅門種種說法，示教照喜。如律，世尊說法先後，說戒、說施及生天功德，愛、欲、味、患，出要清淨，煩惱清淨，開示顯現<note n="s43.53"/>，譬如鮮淨白㲲易受染色。長身婆羅門亦復如是，卽於座上見四真諦，得無間等。
<p/>時，長身婆羅門見法、得法、知法、入法，度諸疑惑，不由他度，於正法中得無所畏。卽從座起，整<note n="s43.54"/>衣服，偏袒右肩，合掌白佛：「已度，世尊！我從今日盡其壽命，歸佛、歸法、歸比丘僧，為優婆塞，證知我！唯<note n="s43.55"/>願世尊與諸大眾受我飯食！」爾時，世尊默然而許。
<p/>時，長身婆羅門知佛受請已，為佛作禮，右繞三匝而去。長身婆羅門還邪盛處，作<note n="s43.56"/>諸供辦淨美好者，布置牀座，遣使請佛，白言：「時到，惟聖知時！」
<p/>爾時，世尊著衣持鉢，大眾圍繞，往到長身婆羅門會所，大眾前坐。
<p/>時，長身婆羅門知世尊坐定已，手自供養種種飲食。食已，澡漱洗鉢畢，別敷卑牀，於大眾前端坐聽法。
<p/>爾時，世尊為長身婆羅門說種種法，示教照喜已，從座起而去。
<sid n="1153"/><note n="s43.57"/>
<p/>如是我聞：
<p/>一時，佛住舍衛國祇樹給孤獨園。
<p/>時，有年少婆羅門名僧迦羅，來詣佛所，與世尊面相問訊慰勞已，退坐一面，白佛言：「瞿曇！不善男子云何可知？」
<p/>佛告婆羅門：「譬猶如月。」
<p/>婆羅門復問：「善男子云何可知？」
<p/>佛告婆羅門：「譬猶如月。」
<p/>婆羅門白佛：「云何不善男子如月？」
<p/>佛告婆羅門：「如月黑分，光明亦失，色亦失，所係亦失，日夜消減<note n="s43.58"/>，乃至不現。如是，有人於如來所，得信寂<note n="s43.59"/>心，受持淨戒，善學多聞，損己布施，正見真實。於如來所淨信、持戒、惠施、多聞、正見真實<note n="s43.60"/>已，然後退失，於戒、聞、施、正見悉皆忘失，日夜消 *減，乃至須臾，一切忘失。
<p/>「復次，婆羅門！若善男子不習近善知識，不數聞法，不正思惟，身行惡行，口行惡行，意行惡行；行惡因緣故，身壞命終，墮惡趣泥梨<note n="s43.61"/>中。如是，婆羅門！不善男子其譬如月。」
<p/>婆羅門白佛：「云何善男子其譬如月？」
<p/>佛告婆羅門：「譬如明月淨分光明，色澤日夜增明，乃至月滿，一切圓淨。如是，善男子於如來法、律得淨信心，……乃至正見真淨增明，戒增、施增、聞增、慧增，日夜增長；復於餘時親近善知識，聞說正法，內正思惟，行身善行，行口善行，行意善行故，以是因緣，身壞命終，化生天上。婆羅門！是故善男子譬如月。」
<p/>爾時，世尊而說偈言：
<p/>「譬如月無垢，周行於虛空，
<p/>一切諸<note n="s43.62"/>星中，其光最盛明。
<p/>淨信亦如是，戒聞離慳施，
<p/>於諸慳世間，其施特明顯。」
<p/>佛說此經已，僧迦羅婆羅門聞佛所說，歡喜隨喜，從座起而去。
<sid n="1154"/><note n="s43.63"/>
<p/>如是我聞：
<p/>一時，佛住舍衛國祇樹給孤獨園。
<p/>時，有生聞婆羅門<note n="s43.64"/>來詣佛所，與世尊面相問訊慰勞已，退坐一面，白佛言：「瞿曇！我聞瞿曇說言：『唯應施我，不應施餘人；施我得大果，非施餘人而得大果。應施我弟子，不應施餘弟子；施我弟子得大果報，非施餘弟子得大果報。』云何，瞿曇！作是語者，為實說耶？非為謗毀瞿曇乎？為如說說、如法說、法<note n="s43.65"/>次法說，不為餘人以同法來訶責耶？」
<p/>佛告婆羅門：「彼如是說者，謗毀我耳！非如說說、如法說、法次法說，不致他人來以同法呵責。所以者何？我不如是說：『應施於我，不應施餘；施我得大果報，非施餘人得大果報。應施我弟子，施我弟子得大果報，非施餘弟子得大果報。』然，婆羅門！我作如是說<note n="s43.66"/>者：『作二種障──障施者施、障受者利<note n="s43.67"/>。婆羅門乃至士夫，以洗器餘食著於淨地，令彼處眾生卽得利樂。我說斯等亦入福門，況復施人？』婆羅門！然我復說：『施持戒者得果報，不同犯戒。』」
<p/>生聞婆羅門白佛言：「如是，瞿曇！我亦如是說：『施持戒者得大果報，非施犯戒。』」
<p/>爾時，世尊復說偈言：
<p/>「若黑若有白，若赤若有色，
<p/>犁<note n="s43.68"/>雜及金色，純黃及鴿色；
<p/>如是等牸牛，牛犢姝好者，
<p/>丁壯力具足，調善行捷疾，
<p/>但使堪運重，不問本生色。
<p/>人亦復如是，各隨彼彼生，
<p/>剎利、婆羅門、毘舍、首陀羅，
<p/>旃陀羅下賤，所生悉不同。
<p/>但使持淨戒，離重擔煩惱，
<p/>純一修梵行，漏盡阿羅漢，
<p/>於<note n="s43.69"/>世間善逝，施彼得大果。
<p/>愚者無智慧，未嘗聞正法，
<p/>施彼無大果，不近善友故。
<p/>若習善知識，如來及聲聞，
<p/>清淨信善逝，根生堅固力；
<p/>所往<note n="s43.70"/>之善趣，及生大姓家，
<p/>究竟般涅槃<note n="s43.71"/>，大仙如是說。」
<p/>佛說此經已，生聞婆羅門聞佛所說，歡喜隨喜，作禮而去。
<sid n="1155"/><note n="s43.72"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊晨朝著衣持鉢，入舍衛城乞食。時，有異婆羅門，年耆根熟，執杖持鉢，家家乞食。
<p/>爾時，世尊告婆羅門：「汝今云何年耆根熟，拄<note n="s43.73"/>杖持鉢，家家乞食？」
<p/>婆羅門白佛：「瞿曇！我家中所有財物悉付其子，為子娶妻，然後捨家，是故 *拄杖持鉢，家家乞食。」
<p/>佛告婆羅門：「汝能於我所受誦一偈，還歸於眾中，為兒說耶？」
<p/>婆羅門白佛：「能受，瞿曇！」
<p/>爾時，世尊;卽說偈言：
<p/>「生子心歡喜，為子聚財物，
<p/>亦為娉其妻，而自捨出家。
<p/>邊鄙田舍兒，違負於其父<note n="s43.74"/>，
<p/>人形羅剎心，棄捨於尊老。
<p/>老馬無復用，則奪其䵃<note n="s43.75"/>麥；
<p/>兒少而父老，家家行乞食。
<p/>曲杖<note n="s43.76"/>為最勝，非子為<note n="s43.77"/>恩愛，
<p/>為我防惡牛，危<note n="s43.78"/>險地得安，
<p/>能却兇暴狗，扶<note n="s43.79"/>我闇處行，
<p/>避深坑空井，草木棘刺林，
<p/>憑杖威力故，峙立不墮落。」
<p/>時，婆羅門從世尊受斯偈已，還歸婆羅門大眾中為子而說，先白大眾：「聽我所說。」然後誦偈，如上廣說。其子愧怖，卽抱其父<note n="s43.80"/>，還將入家，摩身洗浴，覆以青衣被，立為家主。
<p/>時，婆羅門作是念：我今得勝族姓，是沙門瞿曇恩。我經所說：「為師者如師供養，為和尚<note n="s43.81"/>者如和 *尚供養。」我今所得，皆沙門瞿曇力，卽是我師，我今當以上妙好衣以奉瞿曇。
<p/>時，婆羅門持上妙衣，至世尊所，面前問訊慰勞已，退坐一面，白佛言：「瞿曇！我今居家成就，是瞿曇力。我經記說：『為師者以師供養，為和 *尚者以和 *尚供養。』今日瞿曇卽為我師，願受此衣，哀愍故！」
<p/>世尊卽受，為哀愍故。
<p/>爾時，世尊為婆羅門說種種法，示教照喜。
<p/>時，婆羅門聞佛所說，歡喜隨喜，作禮而去。
<sid n="1156"/><note n="s43.82"/>
<p/>如是我聞：
<p/>一時，佛住舍衛國祇樹給孤獨園。
<p/>爾時，世尊晨朝著衣持鉢，入舍衛城乞食。
<p/>時，有異婆羅門年耆根熟，攝杖持鉢，家家乞食。彼婆羅門遙見世尊而作是念：沙門瞿曇攝杖持鉢，家家乞食，我亦攝杖持鉢，家家乞食，我與瞿曇俱是比丘。
<p/>爾時，世尊說偈答曰<note n="s43.83"/>：
<p/>「所謂比丘者，非但以乞食；
<p/>受持在家法，是何名比丘？
<p/>於功德過惡，俱離修正行；
<p/>其心無所畏，是則名比丘。」
<p/>佛說是經已，彼婆羅門聞佛所說，歡喜隨喜，作禮而去。
<sid n="1157"/><note n="s43.84"/>
<p/>如是我聞：
<p/>一時，佛在拘薩羅人間遊行，至一那羅<note n="s43.85"/>聚落，住一那羅林中。
<p/>爾時，世尊著衣持鉢，入一那<note n="s43.86"/>羅聚落乞食，而作是念：今日太<note n="s43.87"/>早，今且可過耕田婆羅豆婆遮婆羅門<note n="s43.88"/>作飲食處。
<p/>爾時，耕田婆羅豆婆遮婆羅門五百具犁耕田，為作飲食。時，耕田婆羅豆婆遮婆羅門遙見世尊，白言：「瞿曇！我今<note n="s43.89"/>耕田下種，以供飲食，沙門瞿曇亦應耕田下種，以供飲食。」
<p/>佛告婆羅門：「我亦耕田下種，以供飲食。」
<p/>婆羅門白佛：「我都不見沙門瞿曇若犁、若軛、若鞅、若縻<note n="s43.90"/>、若鑱、若鞭，而今瞿曇說言：『我亦耕田下種，以供飲食。』」
<p/>爾時，耕田婆羅豆婆遮婆羅門鉢說偈言：
<p/>「自說耕田者，而不見其耕；
<p/>為我說耕田，令我知耕法。」
<p/>爾時，世尊說偈答言：
<p/>「信心為種子，苦行為時雨，
<p/>智慧為犁<note n="s43.91"/>軛，慚愧心為轅。
<p/>正念自守護，是則善御者，
<p/>包<note n="s43.92"/>藏身口業，如<note n="s43.93"/>食處內藏。
<p/>真實為真<note n="s43.94"/>乘，樂住無懈怠<note n="s43.95"/>，
<p/>精進無<note n="s43.96"/>廢<note n="s43.97"/>荒，安隱而速進，
<p/>直往不轉還，得到無憂處。
<p/>如是耕田者，逮得甘露果；
<p/>如是耕田者，不還受諸有。」
<p/>時，耕田婆羅豆婆遮婆羅門白佛言：「善耕田！瞿曇！極善耕田！瞿曇！」於是耕田婆羅豆婆遮婆羅門聞世尊說偈，心轉增信，以滿鉢香美飲食以奉世尊。世尊不受，以因說偈得故，卽說偈言：
<p/>「不因說法故，受彼食而食<note n="s43.98"/>。」
<p/>如是廣說，如前為火<note n="s43.99"/>與婆羅門廣說。
<p/>時，耕田婆羅豆婆遮婆羅門白佛言：「瞿曇！今以此食安著何處？」
<p/>佛告婆羅門：「我不見諸天、魔、梵、沙門、婆羅門、天神、世人堪食此食而得安身。婆羅門！汝持此食著無蟲水中，及少生草地。」
<p/>時，婆羅門卽持此食著無蟲水中，水卽煙起涌沸，啾啾作聲，如熱鐵<note n="s43.100"/>丸投於冷水，啾啾作聲。如是彼食投著無蟲水中，煙起涌沸，啾啾作聲。
<p/>時<note n="s43.101"/>，婆羅門作是念：沙門瞿曇實為奇特！大德大力，乃令飲食神變如是。
<p/>時，彼婆羅門見食瑞應，信心轉增，白佛言：「瞿曇！我今可得於正法中出家、受具足不？」
<p/>佛告婆羅門：「汝今可得於正法中出家、受具足，得比丘分。」彼卽出家已，獨靜思惟：所以族姓子剃除鬚髮，著袈裟衣，正信、非家、出家學道，……乃至得阿羅漢，心善解脫。
<sid n="1158"/><note n="s43.102"/>
<p/>如是我聞：
<p/>一時，佛住王舍城。
<p/>時，有尊者名曰淨天<note n="s43.103"/>，在鞞提訶<note n="s43.104"/>國人間遊行，至彌絺羅城菴羅園中。時，尊者淨天晨朝著衣持鉢，入彌絺羅城乞食。次第乞食，到自本家。時，淨天母年老，在中堂持食祀火，求生梵天，不覺尊者淨天在門外立。
<p/>時，毘沙門天王<note n="s43.105"/>於尊者淨天所極生敬信。時，毘沙門天王，諸夜叉導從，乘虛而行，見尊者淨天在門外立。又見其母手擎飲食，在中堂上供養祀火，不見其子在外門立。見已，從空中下，至淨天母前，而說偈言：
<p/>「此婆羅門尼，梵天極遼遠，
<p/>為求彼生故，於此祠祀火，
<p/>此非梵天道，何為徒祀此？
<p/>汝婆羅門尼，淨天住門外，
<p/>垢穢永無餘，是則天中天，
<p/>蕭然無所有，獨一不兼資，
<p/>為乞食入舍，所應供養者。
<p/>淨天善修身，人天良福田，
<p/>遠離一切惡，不為染所染，
<p/>德同於梵天，形在人間住。
<p/>不著一切法，如彼淳熟龍，
<p/>比丘正念住，其心善解脫，
<p/>應奉以初揣<note n="s43.106"/>，是則上福田<note n="s43.107"/>。
<p/>應以正<note n="s43.108"/>信心，及時速施與，
<p/>當預建立洲，令未來安樂。
<p/>汝觀此牟尼，已渡<note n="s43.109"/>苦海流，
<p/>是故當信心，及時速施與，
<p/>當預建立洲，令未來安樂。
<p/>毘沙門天王，開發彼令捨。」
<p/>時，尊者淨天𣈳為其母種種說法，示教照喜已，復道而去。
<sid n="1159"/><note n="s43.110"/>
<p/>如是我聞：
<p/>一時，佛住舍衛國祇樹給孤獨園。
<p/>時，有異婆羅門來詣佛所，面前問訊，相慰勞已，退坐一面，白佛言：「瞿曇！所謂佛者，云何為佛？為是父母制名？為是婆羅門制名？」時，婆羅門卽說偈言：
<p/>「佛者是世間，超 *渡之勝名？
<p/>為是父母制，名之為佛耶？」
<p/>爾時，世尊說偈答言：
<p/>「佛見過去世、如是見未來、
<p/>亦見現在世，一切行起滅。
<p/>明智所了知，所應修已修，
<p/>應斷悉已斷，是故名為佛。
<p/>歷劫求選擇，純苦無暫樂，
<p/>生者悉磨滅，遠離息塵垢，
<p/>拔諸使刺本，等覺故名佛。」
<p/>佛說偈已，彼婆羅門聞佛所說，歡喜隨喜，從座起去。
<sid n="1160"/><note n="s43.111"/>
<p/>如是我聞：
<p/>一時，佛在拘薩羅人間遊行，有從迦帝<note n="s43.112"/>聚落、墮鳩羅<note n="s43.113"/>聚落二村中間，一樹下坐，入晝<note n="s43.114"/>正受。
<p/>時，有豆磨<note n="s43.115"/>種姓婆羅門隨彼道行，尋佛後來，見佛腳跡千輻輪相<note n="s43.116"/>，印文顯現，齊輻圓輞，眾好滿足。見已，作是念：我未曾見人間有如是足跡，今當隨跡以求其人。卽尋腳跡至於佛所，見<note n="s43.117"/>世尊坐一樹下，入 *晝正受，嚴容絕世，諸根澄靜，其心寂定，第一調伏，正<note n="s43.118"/>觀成就，光相巍巍，猶若金山。見已，白言：「為是天耶？」
<p/>佛告婆羅門：「我非天也。」
<p/>「為龍、夜叉、乾闥婆、阿修羅、迦樓羅、緊那羅、摩睺羅伽、人、非人等？」
<p/>佛告婆羅門：「我非龍……乃至人、非人也。」
<p/>婆羅門白佛：「若言非天、非龍……乃至非人、非非人，為是何等？」
<p/>爾時，世尊說偈答言：
<p/>「天、龍、乾闥婆、緊那羅、夜叉、
<p/>無善阿修羅、諸摩睺羅伽、
<p/>人與非人等，悉由煩惱生。
<p/>如是煩惱漏，一切我已捨，
<p/>已破已磨滅，如芬<note n="s43.119"/>陀利生。
<p/>雖生於水中，而未曾著水；
<p/>我雖生世間，不為世間著。
<p/>歷劫常選擇，純苦無暫樂，
<p/>一切有為行，悉皆生滅故。
<p/>離垢不傾動，已拔諸劍刺，
<p/>究竟生死際<note n="s43.120"/>，故名為佛陀。」
<p/>佛說此經已，豆摩種婆羅門聞佛所說，歡喜隨喜，從路而去。
<sid n="1161"/><note n="s43.121"/>
<p/>如是我聞：
<p/>一時，佛住王舍城迦蘭陀竹園<note n="s43.122"/>。
<p/>爾時，世尊晨朝著衣持鉢，入王舍城乞食。次第乞食，至婆羅豆婆遮婆羅門舍。
<p/>時，婆羅門手執木杓，盛諸飲食，供養火具，住於門邊，遙見佛來。見已，白佛作是言：「住！住！領羣特<note n="s43.123"/>！慎勿近我門！」
<p/>佛告婆羅門：「汝知領羣特、領羣特法耶？」
<p/>婆羅門言：「我不知領羣特，亦不知領羣特法。沙門瞿曇知領羣特及領羣特法不？」
<p/>佛言：「我善知是領羣特及領羣特法。」
<p/>是時，婆羅門卽放事火具，疾敷牀座，請佛令坐，白言：「瞿曇！為我說領羣特及領羣特法。」
<p/>佛卽就座為說偈言：
<p/>「瞋恚心懷恨，隱覆諸過惡，
<p/>犯戒起惡見，虛偽不真實，
<p/>如是等士夫，當知領羣特。
<p/>憋<note n="s43.124"/>暴貪悋惜，惡欲慳諂偽，
<p/>無慚無愧心，當知領羣特。
<p/>一生二生者，一切皆殺害，
<p/>無有慈愍心，是為領羣特<note n="s43.125"/>。
<p/>若殺縛椎<note n="s43.126"/>打，聚落及城邑，
<p/>無道以切責，當知領羣特。
<p/>住止及行路，為眾之導首，
<p/>苦切諸羣下，恐怛<note n="s43.127"/>相迫愶，
<p/>取利以供己，當知領羣特。
<p/>聚落及空地，有主無主物，
<p/>掠護<note n="s43.128"/>為己有，當知領羣特。
<p/>自棄薄其妻，又不入婬舍，
<p/>侵陵他所愛，當知領羣特。
<p/>內外諸親屬，同心善知識，
<p/>侵掠彼所愛<note n="s43.129"/>，當知領羣特。
<p/>妄語欺誑人，詐取無證財，
<p/>他索而不還，當知領羣特。
<p/>為己亦為他，擧責及財與<note n="s43.130"/>，
<p/>或復順他語，妄語為他證，
<p/>如是妄語者，當知領羣特。
<p/>作惡不善業，無有人知者，
<p/>隱諱覆藏惡，當知領羣特。
<p/>若人問其義，而答以非義，
<p/>顛倒欺誑人，當知領羣特。
<p/>實空無所有，而輕毀智者，
<p/>愚癡為利故，當知領羣特。
<p/>高慢自稱擧，毀壞於他人，
<p/>是極卑鄙慢，當知領羣特。
<p/>自造諸過惡，移過誣他人，
<p/>妄語謗清白，當知領羣特。
<p/>前受他利養，他若<note n="s43.131"/>來詣己，
<p/>無有敬報心，當知領羣特。
<p/>沙門婆羅門，如法來乞求，
<p/>呵責而不與，當知領羣特。
<p/>若父母年老，少壯氣已謝，
<p/>不勤加奉養，當知領羣特。
<p/>父母諸尊長，兄弟親眷屬，
<p/>實非阿羅漢，自顯羅漢德，
<p/>世間之大賊，當知領羣特。
<p/>初上種姓生<note n="s43.132"/>，習婆羅門典，
<p/>而於其中間，習行諸惡業，
<p/>不以勝生故，障呵責惡道，
<p/>現法受呵責，後世墮惡道。
<p/>生旃陀羅家，世稱須陀夷<note n="s43.133"/>，
<p/>名聞徧天下，旃陀羅所無。
<p/>婆羅門剎利，大姓所供養，
<p/>乘於淨天道，平等正直<note n="s43.134"/>住。
<p/>不以生處障，令不生梵天，
<p/>現法善名譽<note n="s43.135"/>，後世生善趣。
<p/>二生汝當知，如我所顯示，
<p/>不以所生故，名為領羣特，
<p/>不以所生故，名為婆羅門；
<p/>業為領羣特，業為婆羅門。」
<p/>婆羅門白佛言：
<p/>「如是大精進，如是大牟尼，
<p/>不以所生故，名為領羣特，
<p/>不以所生故，名為婆羅門；
<p/>業故領羣特，業故婆羅門。」
<p/>時，事火婆羅豆婆遮<note n="s43.136"/>婆羅門轉得信心，以滿鉢好食奉上世尊。世尊不受，以說偈得故。偈如上說。
<p/>時，事火婆羅豆婆遮婆羅門見食瑞應已，增其信心，白佛言：「世尊！我今可得於<note n="s43.137"/>正法、律出家、受具足不？」
<p/>佛告婆羅門：「汝今可得於正法、律出家、受具足戒<note n="s43.138"/>。」卽得出家，獨靜思惟，如前說，乃至得阿羅漢，心善解脫。
<p/>時，婆羅豆婆遮婆羅門得阿羅漢，心善解脫，自覺喜樂，卽<note n="s43.139"/>說偈言：
<p/>「非道求清淨，供養祠祀火，
<p/>不識清淨道，猶如生盲者。
<p/>今已得安樂，出家、受具足，
<p/>逮得於三明<note n="s43.140"/>，佛所教已作。
<p/>先婆羅門難，今為婆羅門，
<p/>沐浴離塵垢，度諸天彼岸。」
<p/>雜阿含經卷第四十三
<p/>此經此卷，國、宋二本文義全同，皆有十九經，總二十五紙。丹本有十五經，若依宋藏，或寫之可成二十七紙，又其文義與國、宋二本全別，未知去取。今撿國、宋本經，則下流函中，此經第四十二卷耳。宋藏錯將彼卷重刊于此，為初四卷，國亦仍之者，錯也！故令去彼，取此丹本經焉<note n="s43.141"/>。
